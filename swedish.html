<!DOCTYPE html>
<html lang="en">
<head>
    <meta charset="UTF-8">
    <title>Kathryn Krick - Unlock Your Deliverance: Keys to Freedom From Demonic Oppression (Swedish translation draft)</title>
    <meta name="viewport" content="width=device-width, initial-scale=1.0">
</head>
<body>
<pre style="white-space: pre-wrap; font-family: sans-serif;">
---
Type: Book
Author: Kathryn Krick
URL: http://apostlekathrynkrick.com
Title: Unlock Your Deliverance: Keys to Freedom From Demonic Oppression (Swedish translation draft)
Date: 
Keywords: [Keywords not added yet]
---

Unlock Your Deliverance: Keys to Freedom From Demonic Oppression 

[Detta är ett utkast till en svensk översättning av denna bok. Den är inte avsedd att förmedlas till någon annan än till 5F:s svenska hemgrupps (small group) ledarskap, annat än utan dessa ledares egen förmedling, vilket då bör innefatta det internationella ledarskapets direkta tillstånd]

[Senast uppdaterad 16 september 2025, 22:43]

—


Den engelska textens användande av Bibelöversättningar för Bibelcitat, och de allmänna tänkta allmänna motsvarigheterna är de följande:

Citat från Holy Bible, New International Version, NIV är huvudsakligen tänkta att ersättas med Svenska Folkbibeln 2015, Bibel 2000 eller en egen direktöversättning.

Citat från Amplified Bible (AMP) är huvudsakligen tänkta att ersättas med Kärnbibeln eller en egen direktöversättning.

Citat från The ESV Bible (The Holy Bible, English Standard Version) är huvudsakligen tänkta att ersättas med Svenska Folkbibeln 2015, Bibel 2000 eller en egen direktöversättning.

The Expanded Bible (EXB) är under bedömning, men eventuellt Kärnbibeln.

Citat från King James Version of the Bible (KJV) är huvudsakligen tänkta att ersättas med 1917 års översättning, eller en egen direktöversättning.

Citat från the New King James Version (NKJV) är huvudsakligen tänkta att ersättas med 1917 års översättning, eller en egen direktöversättning.

Citat från the Holy Bible, New Living Translation (NLT) är huvudsakligen tänkta att ersättas med Nya Levande Bibeln, eller en egen direktöversättning.

The Passion Translation (TFT) är under bedömning, men eventuellt Kärnbibeln.




Längre fram är det avsedd att det kan göras mer specifika bedömningar kring valet av de olika Bibelöversättningarna med sikte på att så långt som möjligt i första hand försöka låta de ursprungligt valda Bibelcitaten så behålla så mycket av sin rhema-ordskaraktär i dess svenska motsvarigheter, och i andra hand även att låta tonen och det stilistiska i den valda versen på engelska versen att återspeglas i den vers som väljs på svenska.

Tills vidare kan man jämföra de verser som för tillfället är mest relevanta för en själv mellan olika översättningar.
Innehållsförteckning

Innehållsförteckning

Introduktion

Kapitel 1 Vad Är Befrielse?

Kapitel 2 Anledningen Till Att Befrielse Behövs Idag

Kapitel 3 Hur Demoniskt Förtryck Uppstår

Kapitel 4 Vad Får Demoner Att Lämna – Nyckel 1: Smörjelsen

Kapitel 5 Vad Får Demoner Att Lämna – Nyckel 2: Tron

Kapitel 6 Hur Man Aktiverar Tron

Kapitel 7 Vad Får Demoner Att Lämna – Nyckel 3: Avsägelse

Kapitel 8 Häxkonstens Verklighet

Kapitel 9 Vad Får Demoner Att Lämna – Nyckel 4: Sådd

Kapitel 10 Är Du Redo Att Bli Fri?

Kapitel 11 Att Upprätthålla Din Befrielse: Överlåtelse

Kapitel 12 Att Upprätthålla Din Befrielse: Var Planterad

Kapitel 13 Att Upprätthålla Din Befrielse: Värdesätt den

Kapitel 14 Vanliga Missuppfattningar Om Befrielse

Anteckningar

Om Författaren








Introduktion

För tio år sedan, innan jag skrev detta, kunde jag aldrig i min vildaste fantasi föreställa mig att jag skulle skriva en bok för att hjälpa människor att få frigörelse. För ett decennium sedan visste jag inte ens vad frigörelse var. Jag har varit troende hela mitt liv. Mitt första minne går tillbaka till när jag var fyra år, då jag tog emot Jesus som min Herre och Frälsare. I mitten av tjugoårsåldern öppnades mina ögon för att Gud verkar i kraft idag, precis som Han gjorde i evangelierna och i Apostlagärningarna. Jag bevittnade helanden och att demoner kastades ut ur människor, och jag blev döpt i den Helige Ande.

När mina ögon nu öppnats för Guds stora kärlek, upplevde jag Honom påtagligt genom Hans kraft och drevs till att överlåta hela mitt liv till Honom. Den överlåtelsen förberedde mig för det gudomliga möte i september 2016 som skulle förändra mitt liv för alltid. När jag deltog i en profetisk helandekonferens profeterade en profet vid namn Dr. GeorDavie att jag var kallad att vara en Jesu Kristi apostel; jag var kallad att nå nationerna och vara ett kärl för Guds kraft, och att vandra i mirakler. När jag hörde denna profetia kände jag mig otillräcklig och okvalificerad. Jag hade aldrig någon önskan att predika, och att tala offentligt var min största rädsla och svaghet. Jag kände mig som Moses, när han sade till Herren: “Herre, jag har aldrig haft lätt för att tala” (2 Mos 4:10, Bibel 2000). Ändå var allt jag ville att vara i Guds vilja, så jag lydde helt enkelt och lade åt sidan min dåvarande strävan att bli en kristen sångare/låtskrivare.

Jag startade en församling (nu 5F Church i Los Angeles; 5F står för Femfaldig) nio månader efter att jag mottagit profetian, och under de första fyra åren var församlingen liten och krympte faktiskt i storlek. Hela tiden mindes jag profetian och litade på att Gud skulle uppfylla Sitt löfte. Den 30 december 2020 publicerade jag en minutlång video på TikTok som bestod av ögonblick där Guds kraft rörde sig i 5F Church. I slutet av videon bad jag också för de förtryckta. Denna video nådde en miljon visningar vid min trettioårsdag den 1 januari. Ännu mer chockerande var att tusentals människor kommenterade de mirakler som de mottog medan de tittade på denna video (smärta, sjukdom och förtryck lämnade dem).

Därefter blev fler av mina videor virala och mirakler inträffade under varje livesändning, med en snabbt växande publik. I mitten av mars växte församlingen från ett par personer till cirka tjugo personer. Den 21 mars 2021 manifesterade en demon i en kvinna som rest tvärs över hela USA för att delta i mötet. Genom Guds nåd och kraft lämnade demonen kvinnan när jag befallde den att göra det. Detta var den första demonen som manifesterades i samband med min tjänst och detta blev den första gången som en demon kastades ut i min tjänst. En video av hennes befrielse blev viral, och därifrån spreds ryktet snabbt om frigörelsen som ägde rum i 5F Church. Befrielser fortsatte att äga rum varje vecka, och den 30 maj hade församlingen vuxit till trehundra personer och en väckelse bröt ut bortom våra drömmar.

Ända sedan denna händelserika dag har människor rest från hela USA och världens alla hörn varje vecka bara för att uppleva väckelse och möta Guds kraft i 5F Church i Los Angeles. Denna väckelse har expanderat över hela världen då jag har betjänat i många nationer och fler än en miljon människor har tittat online. Under de senaste åren har jag sett massfrigörelser och helanden inträffa vid varje evenemang, med tusentals närvarande. Jag står i vördnad inför Guds oändliga och makalösa kraft, eftersom miraklerna som sker i församlingen, vid väckelseevenemang, konferenser och online är oräkneliga och inträffar på veckobasis. Jag ger all ära till Gud och är verkligen chockad över vad Han har gjort i mitt liv. Jag är ödmjuk varje dag över att få vara en del av Hans verk på jorden och tjäna Honom.

Vi lever i de dagar som våra förfäder bad för! Gud har fört in väckelse i världen. Han har utgjutit Sin smörjelse (Hans kraft) och påbörjat processen att återställa aspekter av Apostlagärningarnas församling som till stor del har gått förlorade i Kristi kropp. Han har förlöst ett nytt dyrbart uppenbarelsens vin som tidigare ersatts med “gammalt vin” av religiositet och församlingar fyllda med ljumma, förtryckta Guds barn. Lås upp din frigörelse (Unlock Your Deliverance) är en del av Hans väckelse. Gud har anförtrott mig hemligheter om smörjelsen och nycklar till Guds rike som låser upp frigörelse för de förtryckta. Dessa dyrbara nycklar förlöses genom denna bok så att du också kan bli fri och hjälpa andra att bli fria.

Om du ännu inte upplever full frihet och kanske till och med är förtryckt av beroende, depression, ångest, sömnlöshet, sjukdom, PTSD, effekter av trauma, självmordstankar, stagnation eller andra problem, är det tid nu för din frihet! Om du vill hjälpa andra att bli fria men inte har vetat hur du ska hjälpa dem, är Gud på väg att öppna dina andliga ögon och utrusta dig för att hjälpa till att befria de förtryckta. Jag är så entusiastisk över vad Gud kommer att göra genom dessa sidor. Jag tror att ditt liv är på väg att förändras för alltid.






















Kapitel 1
VAD ÄR BEFRIELSE?

När du tittar på Jesu tjänst sticker tre huvudkomponenter ut: Han predikade om Sitt rike, helade de sjuka och kastade ut demoner. I evangelierna finner vi att Jesus ständigt frigör Sin kraft för att förstöra djävulens verk. Ibland inkluderade detta att väcka upp de döda, men det involverade regelbundet att kasta ut demoner. Markusevangeliet 1:39 beskriver Hans tjänst så här: “Och Han gick och predikade i synagogorna i hela Galileen och drev ut demonerna.” (Bibel 2000)

Han predikade inte bara. Han kastade också ut demoner.

Ibland talade en demon genom en person medan Jesus predikade i en synagoga. Vid andra tillfällen, när en demonbesatt person kom nära Jesus, manifesterade demonerna sig och Jesus kastade ut dem. I ett annat fall förde en far sitt barn, som hade problem, till Jesus; Jesus frigjorde barnet från en stum demonisk ande, och barnet kunde då tala.

Befrielse var en avgörande del av Jesu tjänst. Och Han har kallat Sina efterföljare – oss – att utföra samma verk som Han gjorde (Joh 14:12). Han skickade Sina ursprungliga lärjungar att utföra dessa verk, och Han skickar oss idag att göra detsamma. “Jesus kallade till Sig Sina tolv lärjungar och gav dem makt att driva ut orena andar och att bota alla slags sjukdomar och krämpor” (Matt 10:1, SFB 2015).

Jesus lovade till och med att “dessa tecken ska följa dem som tror: I Mitt namn ska de driva ut onda andar. De ska tala nya tungomål. De ska ta ormar med händerna, och dricker de något dödligt gift ska det inte skada dem. De ska lägga händerna på sjuka, och de ska bli friska.” (Mark 16:17–18, SFB 2015).

I Apostlagärningarna finner vi lärjungarna utföra dessa Jesu ord – denna stora missionsbefallning. Förutom att predika evangeliet, kastade de ständigt ut demoner, helade de sjuka och ibland väckte de upp de döda. Att kasta ut demoner var inte en mindre aspekt; det var lika integrerat i deras tjänst som det var i Jesu tjänst.

Det finns inget skriftställe som säger: “Demoner behöver kastas ut endast i det första århundradets församling, och därefter kommer det inte längre att finnas något behov av detta.” Vi behöver frigörelse idag lika mycket som människor behövde det för två tusen år sedan under Jesu tid och i Apostlagärningarnas församling.

Jesus är densamme igår, idag och i evighet (Hebreerbrevet 13:8), och Han bryr sig om att frigöra de fångna lika mycket i vår tid som Han gjorde när Han vandrade på jorden.

Herrens Ande är över mig, ty han har smort mig. Han har sänt mig till att förkunna glädjens budskap för de fattiga, till att predika frihet för de fångna och syn för de blinda, ja, till att giva de förtryckta frihet
—Lukas 4:18, 1917 års översättning
VAD ÄR DEMONER OCH VEM ÄR DJÄVULEN?

En demon är en fallen ängel. Demoner kallas också “orena andar”, “demoniska andar” och “andar”, och de är ansvariga för vad som ofta kallas för “demoniskt förtryck”. Djävulen, även han en fallen ängel, var en gång lovsångsledare i himlen. Hans ledarposition där resulterade i en korrupt hierarki i och med hans undergång. Med andra ord bär han den mest demoniska övernaturliga kraften; hans demoner tjänar honom och bär mindre omfattande övernaturliga onda krafter. Ändå kan deras demoniska krafter verka starkt på dem som inte är utrustade och styrkta för att bekämpa djävulens planer. Jesu kraft är långt högre än någon kraft som djävulen eller hans demoner har. Men om troende inte får tillgång till Jesu kraft, kan demonisk kraft lyckas med att skapa förtryck i deras liv. Frigörelse är att kasta ut en eller flera demoner från en person som utsätts för ett sådant sataniskt förtryck.

Djävulen vrider Guds principer och använder dem för ont. Han vet att Guds principer fungerar. De är andliga lagar. Till exempel kan principen “Det människan sår ska hon också skörda” (Gal 6:7, SFB 2015) användas för gott eller ont. Djävulen vill att människor sår in i det onda, och i sin tur kommer de att bli hans agenter för att göra ont i denna värld. Om individer fyller sig med mörker, kommer de att släppa ut mörker till andra. Detta kan komma i många former, som att förbanna och tala död över människor eller att utföra onda handlingar mot dem som att stjäla eller misshandla. Om man umgås med människor som gör onda saker, kommer det onda och demoniska levnadssättet att träda in i personen och de kommer då att göra ont mot andra.

Djävulen har ett rike, precis som Gud har ett rike. Guds rike bringar liv, men djävulens rike bringar död. Gud använder änglar och mänskliga kärl för att utföra Sina verk. Djävulen använder demoner och mänskliga kärl för att utföra sina verk. Gud anförtror Sin smörjelse (Sin kraft) till kärl som är överlämnade till Honom och har åtagit sig att tjäna Honom. Sedan gör Hans kärl som Han befaller, och frigör smörjelsen till andra för att kasta ut demoner, hela de sjuka och predika evangeliet.

Djävulen använder också människor som är villiga att tjäna honom – vanligtvis utifrån vad de kan få ut av detta: kraft, berömmelse, pengar. Djävulen kan ge dessa saker till en person eftersom han verkligen har övernaturlig kraft. Men dessa “gåvor” från djävulen kommer alltid med sorg, medan gåvor från Gud alltid kommer utan sorg.

> HERRENS välsignelse är det som giver rikedom, och Han lägger ingen sorg därtill.
> —Ords 10:22, 1917 års översättning lätt parafraserad

Djävulens “gåvor” kommer inte med beskydd; dessa kan tas ifrån mottagaren när som helst. Och de kan komma med demoner – vilket gör mottagaren oförmögen att njuta av dessa “gåvor” på grund av plåga. Djävulen kan också kräva ett ont offer från en person som tar emot hans “gåvor”.

När djävulen använder människor som kärl eller agenter, blir de häxor och trollkarlar. Termerna häxa och trollkarl beskriver de som använder demoniska krafter för att uppfylla djävulens agenda. Häxor och trollkarlar finns verkligen idag; de är inte bara påhittade karaktärer som vi ser i filmer och böcker. De är för det mesta undercover, eftersom sanningen om vad de gör inte skulle vara tilltalande för samhället i stort.

Djävulen vinner endast genom lögner och bedrägeri. Häxor och trollkarlar bedrar andra, får det att verka som att det som de gör är gott, när de i själva verket släpper ut demoner. Till exempel är ett medium faktiskt en häxa som använder demoniska övernaturliga krafter för att få tillgång till hemligheter om en persons liv. En demon kan följa efter en person och lära sig dennes vanor och detaljer om personens liv. Sedan rapporterar denna demon till sitt medium när personen sitter där och får sin “läsning”. När någon går till ett medium, ger de tekniskt sett tillgång till demoniska krafter att tala in i deras liv. I den andliga världen öppnar denna handling en dörr och ger fienden auktoritet att komma med demoniskt förtryck. Vissa demoner kommer alltså till människor genom medium. Ett medium hjälper aldrig någon person, utan släpper faktiskt ut en demon till de som uppsöker mediumet.

Djävulens rike består av demoner och demonernas agenter (häxor och trollkarlar) som utför hans verk. Hans agenda är motsatsen till Guds. Djävulens rike bringar död och han försöker att stjäla, döda och förstöra (Joh 10:10).

Djävulens största verk – där han är mest framgångsrik – är när demoner träder in i människor. Till exempel, när en beroendedemon träder in i en person, har den personen nu blivit förtryckt, och det är som att demoniska kedjor har lindats runt personen. Bara den rena förekomsten av en beroendedemon hos en person gör att denne kommer att finna att i det aktuella området (droger, drickande, onani, sex, mat, titta på porr och så vidare) kan personen absolut inte kontrollera sig själv. De flesta människor som har demoniska beroendeandar vill sluta med de beroendeframkallande beteendena, men oavsett hur hårt de försöker, kan de inte sluta. Detsamma gäller för andra områden av demoniskt förtryck. Till exempel, när en depressionsdemon träder in i en person, har demonen kontroll över personens tankar, vilket ibland leder till brist på energi, olika former av självskada, tankar om självmord, en önskan att “lämna det här jordelivet” och så vidare.

Många framgångsrika människors liv har tagit en vändning till det värre eftersom något beroende tog över dem. De flesta av dessa människor älskade verkligen sina karriärer och välsignelser och ville inte förstöra dem med droger, alkohol och så vidare. Andra gav efter för självmordstankar eller var ständigt deprimerade, oavsett hur många goda saker som hände dem. De flesta av dem skulle ha föredragit att hellre stoppa självmordstankarna än att avsluta sina liv. Men de hade absolut ingen kontroll. Dessa är alla resultat av demoniskt förtryck. Det här är anledningen till att djävulen arbetar dag och natt för att förtrycka alla som han kan förtrycka. Det är här som han har makt över människor.

Jesaja 10:27 säger: “Bördan skall tagas bort ifrån din skuldra och oket ifrån din hals, ty oket skall brista sönder för smörjelsens skull” (1917 års översättning, parafraserad). Och Jesus kom för att förstöra djävulens verk (1 Joh 3:8). På korset förstörde Jesus den förbannelse som gav djävulen makt över mänskligheten. Nu får vem som helst som tror att Jesus är Herre, evigt liv och ett överflödande liv här och nu (Joh 10:10). Detta inkluderar ett arv från Gud.

> Och om vi är barn, är vi också arvingar, Guds arvingar och Kristi medarvingar, om vi lider med honom för att också bli förhärligade med honom.
> —Rom 8:17, SFB 2015

Jesus har helande. Jesus har frihet. Jesus har överflödande liv. Jesus har övernaturliga resurser från himlen. Vi får därför detsamma, som medarvingar med Kristus. Gud gjorde detta ännu tydligare i ett annat skriftställe:

> Han var sargad för våra överträdelsers skull och slagen för våra missgärningars skull; näpsten var lagd på honom, för att vi skulle få frid, och genom hans sår bliva vi helade.
> —Jes 53:5, 1917 års översättning

Innan Jesus gick till korset började Han att utgjuta blod för vårt helande genom den gissling som Han utstod. Gissling innebar att bli piskad med ett brutalt instrument tillverkat av läderremmar med skarpa föremål i ändarna som rev ut köttet. Även om detta är grafiskt att läsa, är det nödvändigt för dig att förstå det pris som Jesus betalade, så att du kan helas idag. Vi bör ta allvarligt på vad Jesus har gjort för oss och aldrig ta vårt arv från Gud lättvindigt, utan snarare behandla det med vördnad och ära. Idag tror vi som kristna att helande – vilket inkluderar frihet – är vår rätt som Guds barn. Det är som om att denna “arvklausul” finns i ett kontrakt som Gud har undertecknat. Detta arv tillhör oss!

När en person blir en troende på Jesus, får de detta arv i den andliga världen. Nu kan de ta emot helande och frigörelse. Demonerna måste lämna dem. Men demoner lämnar generellt inte en person i det ögonblick som denne blir frälst, även om detta kan hända. Vanligtvis lämnar demoner när personen får tillgång till sitt arv från Gud enligt Hans principer. Att frigöra Sitt folk från demoner är en av Guds principer, och Han använder Sina smorda kärl för att uppnå detta. Dessa Gudsmän och -kvinnor vandrar i den auktoritet som Han har gett dem och befaller demonerna att lämna individer.

Det första sammanhang där vi ser denna princip är i samband med Jesu tjänst. Som vi noterade tidigare säger Skriften att Han skulle predika och kasta ut demoner. Jesus predikade inte bara för att därefter kalla fram åhörarna till altaret, så att dessa människor kunde omvända sig, så att demonerna automatiskt skulle lämna dem. Utöver att Han predikade omvändelse, utövade Jesus också Sin auktoritet över demonerna, och de flydde.

Vi ser också denna princip i Apostlagärningarnas församling. Jesus sade till lärjungarna/apostlarna att predika att himmelriket var nära och att kasta ut demoner (Matt 10:7-8). Han sade aldrig till människor att kasta ut demoner ur sig själva; Han sade till dem att kasta ut demoner ur andra. Detta visar oss att Guds princip är att människor söker frigörelse genom att positionera sig där smörjelsen flödar, så att oket i deras liv kan förstöras. När de gör som Gud befallt och samlas som troende (Heb 10:25), antingen fysiskt, online eller vid väckelsemöten och gudstjänster, kommer de att möta smörjelsen som flödar genom kärl och förstör ok. Och de kommer att bli fria! Idag förstör alltså Jesus fortfarande djävulens verk, när Han rör sig genom smorda kärl och frigör de fångna.

I nästa kapitel kommer vi att diskutera varför frigörelsen är så nödvändig idag.

Kapitel 2
ANLEDNINGEN TILL ATT BEFRIELSE BEHÖVS IDAG

SÅ MÅNGA PROBLEM som människor möter idag är demoniska, och många inser inte detta. Djävulen har arbetat hårt för att komma med en falsk berättelse om att befrielse inte är nödvändigt och att den är någonting “konstigt”, “skrämmande” och som bara är till för sällsynta omständigheter, som omständigheterna kring de extremt besatta människorna som porträtteras i skräckfilmer som handlar om exorcism.

Det är i Guds smörjelses närvaro och genom tjänare som vandrar i sin auktoritet i Kristus som demoner avslöjas och måste lämna.

Under Jesu jordiska tjänst, när Han var närvarande, avslöjade demoner sig själva, och talade eller manifesterade sig fysiskt i människor. Demoner manifesterade sig också i apostlarnas och andra femfaldiga tjänsteutövares närvaro i Apostlagärningarnas församling. Jesus och tjänarna i Apostlagärningarnas församling bar alla äkta smörjelse och vandrade i auktoritet, och konfronterade frimodigt demoner utan att skämmas. När Guds tjänare inte omfamnar smörjelsen och frigörelsens tjänst, kommer inte smörjelsen. Gud tvingar inte Sig själv på någon. När Guds tjänare avvisar smörjelsen, kommer demoner att gömma sig i människor. Människor i församlingen kanske lyfter sina händer i tillbedjan, säger “Halleluja” och missar aldrig en söndagsgudstjänst, samtidigt som demoner har det bekvämt inne i dem. Det är smörjelsen som förstör oket, inte att man deltar i en församlingssammankomst, lyssnar på ett budskap eller sjunger lovsånger.

KAN KRISTNA HA DEMONER?

Ja, kristna kan ha demoner. När du ger ditt liv till Jesus, vaknar din ande till liv och blir till en boning för den Helige Ande. Du är “född på nytt” eftersom din ande återuppväcks tillsammans med Kristus. Du är bokstavligen en ny skapelse, men du blir inte automatiskt en helt ny person. Du får inte en ny kropp och en ny själ.

Du består av tre delar: ande, själ och kropp. Din själ omfattar ditt sinne, din vilja och dina känslor. Dina minnen, ditt sätt att tänka, dina önskningar och dina naturliga känslor raderas inte när du ger ditt liv till Jesus. Din själ blir inte ny vid frälsningen. Din själ måste förvandlas, och denna förvandling inträffar när du kontinuerligt överlåter dig till Gud och lyder Honom, vilket inkluderar att följa principerna i Hans Ord. Här är ett exempel på hur ditt sinne kommer att förvandlas när du följer Hans principer.

> Anpassa er inte efter denna världen, utan låt er förvandlas genom förnyelsen av ert sinne, så att ni kan pröva vad som är Guds vilja: det som är gott, det som gläder Honom, det som är fullkomligt.
> —Rom 12:2, SFB 2015

När ditt sinne tänker köttsligt (som det alltid har gjort tidigare), var då noga med att förnya ditt sinne genom att läsa Ordet och meditera över det. När du gör meditation över Guds Ord till en regelbunden del av ditt liv, kommer ditt sinne att förvandlas. Du kommer automatiskt att börja tänka som Kristus och att se omständigheter genom Hans perspektiv. Men detta inträffar inte under dag ett av att ha blivit en troende.

När du först blir en troende behöver din själ en djup rengöring. Du kanske har felaktiga, köttsliga sätt att tänka. Kanske flödar dåliga känslor regelbundet från din själ: ilska, hat, bitterhet, oförlåtelse, svartsjuka, lust. Och det kanske också finns demoner som behöver kastas ut.

Förstå detta: Demoner kan inte bo i din ande, där den Helige Ande bor. Men demoner kan bo i din själ. Det är som om den Helige Ande bor med din ande i sovrummet i huset. Sovrummet är fläckfritt, perfekt rent. Ändå är köket och badrummet smutsiga. Du kanske behöver rengöra de andra “rummen” i din själ när det gäller dina tankar och beteenden. Du kanske behöver sluta svära. Du kanske behöver sluta meditera över mörka saker – som att ha lust efter människor, att tänka hatiska tankar mot andra och att alltid fokusera på det negativa. Du kanske behöver sluta med droger, att ligga runt eller med att spela om pengar. Och det behövs kanske en ännu djupare rengöring: att demoner kastas ut. Det kanske inte bara är “skräp och dammråttor” som du behöver bli av med. Det kanske också finns “kackerlackor” som behöver utrotas.

När du accepterar Jesus som Herre är den Helige Ande din hjälpare, och när du tillåter Honom, kommer Han att hjälpa dig i varje område. Så, en demon kan inte kontrollera dig som person – vilket betyder att en demon inte fullständigt kan besätta dig som om du vore en robot. Men om du är förtryckt av en demon i ett område där du är beroende, kontrollerar demonen detta område tills dess att du blir befriad.

En man som kom till min församling vittnade om att han som troende hade haft ett porrberoende i årtionden. Han läste ofta sin Bibel, bad, fastade, och hade personer som han anförtrodde sig åt, och han gjorde i princip allt möjligt för att bli av med detta beroende. Men beroendet kvarstod. Många fick honom att känna att han var problemet – hans hjärta var antingen inte tillräckligt gott, eller så gjorde han inte tillräckligt. En dag tittade han på en video från min församling, 5F Church, och Guds kraft kom genom skärmen och frigjorde honom. Beroendet var helt borta. År har gått sedan dess, och han har inte kämpat med pornografi överhuvudtaget. Innan frigörelsen var han en äkta troende och fylld med den Helige Ande, men i detta enskilda område av hans liv kontrollerades han av den demoniska anden. Men när han sökte den Helige Ande för hjälp, ledde den Helige Ande honom till ett sammanhang där smörjelsen – Guds kraft – förlöstes, och mannen blev fri!

Istället för att fastna i argument ifråga om frågeställningar som “Kan en troende kan ha demoner eller ej?” eller “Utgör detta förtryck eller besatthet?”, varför fokuserar vi istället inte på de förtryckta människornas desperata tillstånd där de behöver frihet? Medan teologiska debatter rasar om detta ämne, skrattar djävulen åt de religiösa debattörerna, som låter de förtryckta stanna i bundenhet genom att inte omfamna smörjelsen och frigörelsens tjänst. Det nuvarande tillståndet i Kristi kropp är mycket enkelt och brådskande: Guds folk behöver bli befriade!

HUR VET JAG OM JAG HAR EN DEMON?

När det verkar som om att en kraft kontrollerar dig i ett visst område, är detta en indikation på demoniskt förtryck. De flesta beroende människor vill inte fortsätta i sina beroenden, men det finns en kraft som kontrollerar dem. Har du någonsin känt en kristen som hade ett beroende och verkligen gjorde allt i sin makt för att stoppa det, och uppriktigt sökte Gud, men inte kunde bli fri från detta? Den kristne hade troligen en beroendeande. Ja, beroende är en demon.

Depression är också en demonisk ande. Har du någonsin känt någon kristen som inte kunde skaka av sig depressionen, oavsett hur ofta denne gjorde allt som Gud sade åt personen att göra, förnyade sitt sinne med Ordet och proklamerade att “Jesus har gett mig fullkomlig frid”? Den kristne hade troligen en depressionsande.

Har du någonsin känt en kristen som tagits över av ångestattacker, även om personen verkligen var överlåten till Gud och mediterade över Hans Ord, samt citerade “Gud har inte gett mig en ande av fruktan” om och om igen? Denna kristne hade troligen en ångestande.

Det är skillnad mellan att behöva frigörelse och att behöva korsfästa sitt kött. Att känna ångest ibland utgör inte någon demon. Men ångest är en demonisk ande. Att känna sig ledsen och nere ibland utgör inte någon demon. Men depression är en demonisk ande. Att ha sug som du kan kontrollera ifall du önskar det utgör inte någon demon. Men beroende är en demonisk ande. Att låta ditt kött dominera är inte detsamma som att ha ett ok som endast kan förstöras av smörjelsen. Ändå har demoner gömt sig i människor under en lång tid, eftersom djävulen har lurat oss att tro att ingenting någonsin är en demon och att vi istället “bara behöver sluta synda”.

Det finns ok på Guds folk som behöver förstöras, och detta kan endast åstadkommas av smörjelsen. Ja, att korsfästa ditt kött är avgörande. Det är genom att förnya ditt sinne med Guds Ord och att välja Guds vilja framför djävulens som du håller dörrar stängda för djävulen och förblir fri. Men när en demon redan är där, behövs frigörelse.

Den lära som säger att kristna inte kan ha demoner är felaktig. Den sanna läran är denna: Kristna kan inte ha demoner när de har följt Guds principer för att rengöra sina själar (vilket i många fall inkluderar att ta emot frigörelse) och lever liv som är överlåtna till Jesus, och att man stänger alla dörrar till djävulen. När du gör detta, kan inte någon demon träda in i dig. Du är helt skyddad! Däremot kan troende vara förtryckta av demoner innan de kommer i kontakt med smörjelsen och får rätt andlig utrustning genom de femfaldiga tjänstegåvorna – vilket många är idag, på grund av bristen av dessa avgörande saker i Kristi kropp.

FALL DÄR KRISTNA KAN HA DEMONER

Demoner träder in i en person när personen ger dem auktoritet till detta. Djävulen hade ingen makt förrän Adam och Eva överlämnade sin Gudagivna auktoritet genom att lyda honom istället för Gud. Så snart de överlämnade sin auktoritet till djävulen så fick han tillgång till, och makt över, deras liv.

Gud ger oss fri vilja. Vi kan göra detsamma som Adam och Eva gjorde ifall vi väljer detta. Jesus har gett oss auktoritet över fienden, men vi kan välja att överlämna den till fienden om vi vill. Att gå emot Guds befallningar är handlingen att följa fiendens röst istället för Guds; det är handlingen att ge auktoritet till djävulen istället för till Gud. När du gör vad Gud säger, är det som om att du säger: “Jag ger Dig auktoritet över mitt liv. Din vilja ske. Du är min herre och ledare.” När du gör vad fienden säger, är det som att säga: “Jag väljer att göra vad du vill; därför ger jag dig auktoritet att vara min ledare.”

Så, genom att helt enkelt inte lyda Gud, öppnar en person en dörr i den andliga världen för djävulen, ger honom tillgång och tillåtelse för honom att göra vad han vill. Och det som han vill är att fylla personen med demoner, eftersom det är så han sedan fängslar och kontrollerar dem.

Innan frälsningen kanske människor har öppnat sina själars “dörrar” för beroendeandar genom att ge efter för droger, pornografi, hasardspel och så vidare. De kanske har tillåtit vredesandar att träda in, eftersom de följde sina känslor och reagerade mot någon som de kände vrede gentemot. Ibland kan en person uppleva omedelbar befrielse vid frälsningen. Jesus kan frigöra en person hur Han än vill, och vi bör aldrig sätta Honom i ett fack genom att säga: “Han kan bara frigöra vissa personer på dessa specifika sätt.” Men de flesta vittnesbörd som jag har hört låter så här: “I samband med frälsningen förändrades mitt liv, när jag fick kärlek till Jesus och Hans Ande trädde in i mitt liv. Ensamheten försvann när jag fann en vän i Jesus, och jag upplevde frid, glädje, hopp och tillfredsställelse för första gången i mitt liv. Men beroendet (eller ångesten, ilskan, mardrömmarna, sömnlösheten etc.) kvarstod.” Kan du relatera till detta?

Många av dessa strider kvarstår efter en persons frälsning, eftersom det fortfarande behövs befrielse. Frälsning och befrielse är två separata saker. Jesus är vår Frälsare, Helare, Förlossare och Den som skänker överflödande liv. Du tar emot Jesu gåva och det som Han erbjuder genom tron på Honom. Problemet är att många människor har tro på Jesus Frälsaren, men inte på Förlossaren Jesus. En stor anledning till detta är att, på det stora hela, så har inte nyheten kommit ut att Jesus kan befria – att Jesus kan och vill frigöra dig från varje slags förtryck.

> Alltså kommer tron av predikan, och predikan i kraft av Guds ord.
> —Rom 10:17, 1917 års översättning

Människor behöver höra från kristna ledare och alla troende att Jesus är deras Frälsare och Förlossare och Helare, så att de sedan kan ha tro för att ta emot befrielsen och helandet. En del av Guds folk går under av demoner som förtrycker dem, på grund av bristen på kunskap om Förlossaren Jesus.

> Mitt folk går under av brist på kunskap.
> —Hos 4:6, 1917 års översättning

Kristna kan ha demoner till följd av två saker: (1) de hade demoner innan frälsningen, och sedan de blivit frälsta har de ännu inte upplevt befrielse, eftersom de många gånger inte har mött smörjelsen som förstör oket; och (2) efter frälsningen öppnade de dörrar till demoner.

Som jag sade tidigare, ges vi alla fri vilja. När du följer Guds befallningar i Hans Ord (med rätt uppenbarelse från den Helige Ande) och verkligen lever överlåtet till Gud, kommer du inte att öppna dörrar för demoner, och därför kan demoner inte träda in i dig. Ingen kristen bör vara rädd för att en demon skall träda in i personen, men istället bör man ha Gudsfruktan, och komma ihåg att belöningarna av frihet och beskydd från demoner kommer från att leva överlåtet till Honom. Kort sagt, om du överlåter dig till Gud och lyder Honom, kan demoner inte komma in i dig! Men om du, av din egen fria vilja, väljer att öppna en dörr genom olydnad, kan en demon träda in i dig, även om du själv kallar dig kristen och den Helige Ande bor i dig.

De flesta människor som tror att kristna inte kan ha demoner förstår förmodligen inte vad demoner verkligen är eller hur vanliga de är. Beroende är ett demoniskt fäste; det är inte en persons brist på självkontroll. Alla droger kan ha en beroendeframkallande natur, som faktiskt mobiliseras av en demonisk påverkan. Många personer vars drogberoende förstör deras liv önskar starkt att sluta med drogerna. Men hur många exempel har inte du, trots detta, sett eller hört där, oavsett hur hårt en person försökte sluta, inte kunde det? När så är fallet, är detta absolut en beroendeande.

Ifall en person – oavsett om personen är troende eller icke-troende – tar droger varje dag, kommer denna person att bli beroende. Att vara beroende betyder att ha en beroendeande. En kristen är inte immun mot att få en beroendedemon bara för att personen är kristen. Det är upp till personen själv att lyda Gud eller inte. Detta är en av de enklaste förklaringarna till hur en troende kan ha en demon – och varför det är så vanligt idag att kristna är förtryckta av demoner.

Många troende öppnar dörrar till demoner genom olydnad gentemot Gud i vissa områden. Vissa väljer att vara ljumma. För andra är anledningen bristen på den smörjelse, som är nödvändig för att frigöra Guds rike åt de troende, i dagens församlingar. Paulus sade: “Och mitt tal och min predikan bestod inte i övertygande visdomsord, utan i en uppvisning av Andens kraft, för att er tro inte skulle bygga på människors visdom utan på Guds kraft.” (1 Kor 2:4-5, SFB 2015). Vissa människor lever ljumma liv, är olydiga gentemot Gud och öppnar dörrar för djävulen, inte för att de har något dåligt hjärta, utan för att de ännu inte har mött Guds kraft, som öppnar andliga ögon och bygger upp en äkta tro på Honom.

En tro som bygger mer på Guds kraft än på människors ord, är en stark, äkta tro som leder till verklig omvändelse och överlåtelse. Guds kraft behövs för att andliga ögon skall öppnas för hur stor Guds kärlek är. Med en uppenbarelse av Guds kärlek och värdighet kommer man sedan att drivas till och starkt önska att varje dag leva ett liv som behagar Honom.

Kristna kan ha demoner för att dörrar helt enkelt öppnades någon gång i deras liv. Någonstans längs vägen gavs auktoritet till fienden. Dessa dörrar kan ha öppnats innan frälsningen, efter frälsningen eller i tidigare generationer. Jag kommer att gå djupare in på detta ämne om de dörrar som demoner träder in genom i Kapitel 3.

Frigörelse är inte bara någon sidotjänst för människor som har provat på litet av häxeri, eller som har blodsprängda ögon och fradga runt munnen som i filmer med “teman där personer är besatta”. Befrielsen är inte bara till för karismatiska kristna som “råkar vara inne på detta” och som känner sig kallade till detta slags tjänst. Befrielsen är desperat nödvändig i varje församling.

Jesus Frälsaren är svaret på allas problem och det enda sättet att finna äkta och evigt liv genom. Och befrielsen – eller mer specifikt, Jesus Befriaren – är svaret på de flesta människors problem. Återigen, Jesus kom för att frälsa oss och befria oss. Vi som Kristi kropp kan inte välja ut vilka delar av Jesus det är som vi gillar och bortse från resten. Det bör inte finnas “det slags församlingar som utövar befrielsetjänst”, “det slags församlingar som utövar helandetjänst” och “de slags församlingar som utövar undervisningstjänst”. Jesus har befallt att vi skall utföra allt detta. Blåkopian för hur församlingen bör se ut finns i Apostlagärningarna, och den församlingen utförde allt detta. Detta eftersom samtliga tre av dessa tjänster är avgörande för att Jesu kärlek till människor skall uppvisas. Vi kan inte bara uppvisa en tredjedel av Jesus för världen. Vi behöver uppenbara hela Honom.

Guds folk behöver befrias, eftersom så många av Guds barn missar dessa dyrbara gåvor som Jesus betalade priset för: helande, frihet och överflödande liv. Detta sörjer Gud djupt. Han älskar Sina barn så mycket att Han offrade Sitt liv och mottog det värsta straffet för att de skulle kunna vara fria från djävulens grepp, men det är så många som inte tar emot denna gåva!

Vi behöver göra bättre ifrån oss som Kristi kropp. Vi behöver ha mer Gudsfruktan och ödmjukhet så att vi hör vad Han talar just nu. Herren vill att Hans folk skall bli fria! Han vill att vi skall acceptera Hans smörjelse och befrielsens tjänst, även om detta befinner sig utanför vår komfortzon. Även när dagens fariséer kastar förolämpningar mot dig, anklagar dig falskt och lämnar din församling eller ditt liv. Även när det blir rörigt med demoner som manifesterar sig genom hosta, skrik, blickar och motstånd. Även när det betyder att du kommer att bli missförstådd och förlora vänner. Vi behöver omfamna befrielsen i Kristi kropp så att Guds folk kan ta emot sitt fulla arv och befrias från djävulens kedjor.

Det behöver också inträffa att frigörelse accepteras och omfamnas av Kristi kropp, eftersom människors sanna frälsning beror på detta. Sann frälsning kommer inte från underhållning och övertygande budskap i församlingen. Den kommer genom att möta Gud i kraft och att verkligen möta Jesus. Ju mer tjänsten ser ut som Paulus demonstrerade den – förlösning av smörjelsen till människor, snarare än att tala i fina ord – desto fler själar kommer att bli frälsta. När vi lyser starkt för Jesus, lockar vi de förlorade till Honom (Matt 5:14–16). Sättet att verkligen vara ett starkt ljus för Jesus är att vandra i det överflödande liv som Han har tillhandahållit och därigenom reflektera Hans härlighet och det övernaturliga livet (himmelriket på jorden) som kommer över en troende.

Men för att allt detta skall inträffa behöver man först frigöras från demoner. En person som befinner sig under demoniskt förtryck är, så att säga, i “den negativa änden”. När personen befrias, förs denne till nollpunkten, och därifrån går personen “från härlighet till härlighet” in i “den positiva änden” när Guds överflödande liv i dem ökar. En en person kan till exempel komma ifrån att ha depressionsande och vara trött mestadels av tiden (i det negativa) till att bli fri – inte längre vara deprimerad och trött (vid nollpunkten) – till att sedan ha övernaturlig, överflödande glädje och energi (i det positiva).

När förtryckta och förlorade människor ser ditt övernaturliga liv lysa så pass starkt, lockas de! De lockas till Jesus i dig. De kommer att drivas till att fråga dig varför ditt liv är så övernaturligt och överflödande. De kommer att vara hungriga efter att upptäcka var du har funnit detta liv och önska det för sig själva. Att bli befriad och vandra i vårt fulla arv av överflödande liv i Kristus är hur vi kommer att bli som mest effektiva i Guds rike – och få se själar frälsta, befriade och förvandlade!

































Kapitel 3
HUR DEMONISKT FÖRTRYCK UPPSTÅR

Många troende tror felaktigt att eftersom Gud är så kärleksfull, så kan en person leva hur den vill “så länge personen menar väl”, och att sådana personer kommer att vara helt beskyddade. Vissa troende tror att bara för att de bekänner Jesus som sin Herre, går till kyrkan och läser Bibeln ibland, så kommer inte någon demon kunna röra dem. Men i verkligheten kan du inte separera Gud från Hans Ord. Han är Ordet. Och du kan inte separera Ordet från den “nya vinet”-uppenbarelse som kommer när man söker förståelse genom den Helige Ande.

En dag kom Johannes döparens efterföljare till Jesus och frågade honom: ”Varför fastar inte dina efterföljare som vi och fariseerna gör?” Jesus svarade: ”Bröllopsgästerna kan väl inte sörja och gå utan mat medan brudgummen är hos dem? Men en dag ska han tas ifrån dem, och då kommer de att fasta. Det finns en tid och en plats för allt. Ingen lagar till exempel ett gammalt klädesplagg med ett stycke nytt tyg som aldrig har tvättats, för då krymper det nya tyget och river sönder plagget, så att hålet blir ännu större. Ingen öser heller nytt vin i gamla vinsäckar, för när vinet jäser sprängs säckarna och blir förstörda, och vinet rinner ut. Nej, nytt vin lagrar man i nya säckar, för då har man både vin och säckar kvar.”

—Matteus 9:14-17, Nya Levande Bibeln

I detta skriftställe jämför Jesus fariséerna och Johannes Döparens uppenbarelse om fasta med “gammalt vin”. Och Han jämför Sin uppenbarelse kring hur man fastar med “nytt vin”. Jesus kom med en ny uppenbarelse. Fariséerna hade inte den sanna uppenbarelsen av Guds Ord när det gällde fasta, liksom de heller inte hade det kring många andra andliga principer och instruktioner från Gud i Hans Ord.

Det nya vinet (den rätta uppenbarelsen från Gud) behövdes för att åstadkomma frälsning och föra himmelriket till jorden. Fariséerna tolkade Guds Ord på ett sätt, och Jesus tolkade det på ett annat. Den “religiösa uppenbarelsen” av Guds Ord var det som anklagade och korsfäste Jesus. Uppenbarelsen från den Helige Ande (nytt vin) som Jesus uppenbarade befriade människor och frälste dem.

När en församling saknar vissa aspekter av Apostlagärningarnas församling, som Guds kraft, att man kastar ut demoner och att man helar sjuka, betyder det också att “det nya vinet”-uppenbarelsen saknas. Vi måste ha förståelse från Gud kring hur man får tillgång till Hans rike och hur man verkar i Hans smörjelse på ett tillräckligt sätt, för att utföra Hans verk.

Genom hela denna bok nämner jag ofta det nya vinet. När du ser termerna “nytt vin” eller “det nya vinet”, inse att detta betyder den uppenbarelse som Jesus förde med sig, och som till stor del har gått förlorad. Denna uppenbarelse inkluderar verkligheterna i den andliga världen – de djupare sakerna, eller “mysterierna”, i Guds rike som behövs för att utöva auktoritet över demoniska krafter och förlösa Guds rike till jorden.

> Jag vill vandra i frihet, ty jag har sökt dina befallningar.
> —Ps 119:45, Nya Levande Bibeln

Lägg därför bort all orenhet och all ondska och ta emot med ödmjukhet det ord som är inplanterat i er och som kan rädda era själar. 
Men var inte bara hörare av ordet, så att ni bedrar er själva. Var också dess görare. Den som bara hör ordet och inte gör vad det säger är som en människa som ser sitt ansikte i en spegel och sedan, när han har sett på sig själv, går därifrån och genast glömmer hur han såg ut. Men den som blickar in i frihetens fullkomliga lag och blir kvar i den, inte som en glömsk hörare utan som en verklig görare, han blir salig i det han gör.
—Jak 1:21-25, SFB 2015

Dessa skriftställen säger oss att frihet kommer när du ägnar dig åt buden i Ordet och att “den perfekta lagen...ger frihet”. Frälsning kommer när “du med din mun bekänner att Jesus är Herren och i ditt hjärta tror att Gud har uppväckt Honom från de döda” (Romarbrevet 10:9). Och du kan vara säker på att denna sanna frälsning kräver verklig överlåtelse. Det är inte upp till någon av oss på jorden att spekulera kring vem som kommer eller inte kommer till himlen, baserat på om vi tror att de är ljumma eller överlåtna. Endast Gud vet. Men vi vet att vi kan vara säkra på vår frälsning och behagliga för Gud endast om vi överlåter hela våra liv.

> Gå in genom den trånga porten. Ty vid är den port och bred är den väg som leder till fördärvet, och det är många som går in genom den. Men trång är den port och smal är den väg som leder till livet, och det är få som finner den.
> —Matt 7:13-14, SFB 2015

Den smala porten av överlåtelse är inte bara där sann frälsning finns; det är också den enda platsen där överflödande liv finns. Johannesevangeliet 10:10 säger: “Tjuven kommer endast för att stjäla, slakta och förgöra. Jag har kommit för att de ska ha liv och liv i överflöd.
” (Joh 10:10, SFB 2015).

Bibeln säger att vi har ett arv som Guds barn:

> Anden själv vittnar med vår ande att vi är Guds barn. Och om vi är barn, är vi också arvingar, Guds arvingar och Kristi medarvingar, om vi lider med Honom för att också bli förhärligade med Honom.
> —Rom 8:16-17, SFB 2015

Arvet du har mottagit är ett liv i överflöd, inklusive helande och befrielse (Jes 53:5), ett friskt sinne (2 Tim 1:7), frid (Jes 26:3), försörjning (Fil 4:19) och beskydd (Joh 10:27-29). Många kristna inser inte att de faktiskt har ett arv, så på grund av brist på kunskap tar de inte emot det som redan är deras (Hos 4:6).

Vägen till frigörelse, helande och överflödande liv finns helt i Guds Ord, men utifrån sann uppenbarelse från den Helige Ande. Ett sätt att upptäcka den Helige Andes röst i Ordet är att positionera dig för att ta emot nödvändig utrustning från de femfaldiga tjänsterna – apostlar, profeter, evangelister, pastorer och lärare (Ef 4:11-16). Gud har givit apostlar en särskild nåd att förstå Guds Ord och undervisa i det. Det är vad jag gör i denna bok. När du söker Herren med hela ditt hjärta, kommer du att finna Honom (Jer 29:13). Genom att läsa denna bok söker du Herren, och du kommer att finna Honom! Du kommer att finna mer uppenbarelse av Hans Ord, vilket kommer att leda till att du får tillgång till mer av Gud och av Hans välsignelser i ditt liv.

PRINCIPER I DEN ANDLIGA VÄRLDEN

Gud är en principernas Gud. Den andliga världen och Guds rike fungerar genom olika lagar: när du gör X, får du Y. Det du sår, det kommer du till exempel också att skörda. Om du är generös, kommer övernaturlig försörjning till dig (Gal 6:7-9; Mal 3:10). En annan princip är att om du talar ord av liv i enlighet med Guds vilja, kommer du att ta emot överflödande liv, men om du talar ord av död, blockerar du välsignelserna från Gud och kan till och med bli ansvarig för problem som uppstår i ditt liv (Ords 18:21). Dessa är bara ett par exempel på de många principer som finns i Guds Ord.

En av de huvudprinciper du måste känna till för att ta emot frigörelse och helande är denna: När du följer Guds Ord, kommer du att ta emot frälsning och få tillgång till ditt arv från Gud (helande, frigörelse, frid, ett friskt sinne, beskydd och försörjning).

Gud går inte emot Sitt Ord. Du kan inte ta emot frigörelse och helande på det sätt du själv vill. Detta kommer när du följer Guds principer som uppenbaras i Hans Ord. Oftast är den huvudsakliga anledningen till att människor är förtryckta, fastän de ber om att bli befriade och försöker med vad de tror är andligt, helt enkelt att de inte följer Guds principer.

> “Du är Petrus, en klippa, och på den klippan ska Jag bygga Min församling. Inte ens helvetets makter ska kunna besegra den. Jag ska ge dig nycklarna in till Guds nya värld. Du ska få i uppdrag att tala om för människor att Gud har förklarat dem skyldiga, men också att tala om när de har blivit fria från skuld.”
> —Matt 16:18-19, Nya Levande Bibeln

Auktoriteten hos nycklarna ligger här “ytterst i uppenbarelsen av Guds principer från Skrifterna.” När uppenbarelsen av Guds Ords tillämpas, låser detta upp frigörelse! Gud använder för närvarande apostlar och alla femfaldiga tjänster. Nycklarna till riket har förlösts idag. Och de nycklar som låser upp frigörelsen finns i denna bok!

**PRINCIPEN OM FRI VILJA**

> Och Herren Gud befallde mannen: “Du får äta av alla träd i trädgården, men av trädet med kunskap om gott och ont får du inte äta, för den dag du äter av det skall du dö.”
> —1 Mos 2:16-17, SFB 2015

> Jag tar idag himmel och jord till vittnen mot er att jag har ställt fram för er livet och döden, välsignelsen och förbannelsen. Välj då livet, för att du och dina efterkommande må leva.
> —5 Mos 30:19, SFB 2015

Gud säger att du kan välja liv eller död, välsignelser eller förbannelser. Han råder dig att välja liv, men valet är ditt. Gud sade till Adam: “Du får äta av alla träd i trädgården.”

På samma sätt finns det absolut fri vilja för oss idag. Vi kan välja (1) liv och välsignelser eller (2) död och förbannelser. Vi tar emot liv genom att vara överlåtna till Gud och följa Hans Ord (enligt “det nya vinet”-uppenbarelsen). Döden kommer när man gör det motsatta: att man är olydig och avfärdar Guds Ord.

> Också eder har han gjort levande, eder som voro döda genom edra överträdelser och synder, i vilka I förut vandraden, efter denna världens sätt, efter honom som är väldig i vädret, den ande som nu är verksam i olydnadens barn. Bland dessa voro ock vi alla förut, då vi levde i vårt kötts begärelser och gjorde vad köttet och sinnet ville; och vi voro av naturen vredens barn, likasom de andra.
> —Ef 2:1-3, 1917 års översättning

Eftersom djävulen fortfarande är i världen som “härskare” (Joh 16:11) och fursten över makterna i luften, betyder detta att ifall en person av sin egen fria vilja beslutar sig för att leva i olydnad, kommer djävulen att verka i dem. Detta är en andlig lag: om en person, oavsett om det är en troende eller inte, beslutar sig för att vara olydig och bortse från Guds Ord, tillåts djävulen att komma med förtryck – att sända en demonisk ande till personen.

> Ge inte djävulen något tillfälle.
> —Ef 4:27, SFB 2015

ÖPPEN DÖRR GENOM SYND

När en dörr i den andliga världen öppnas för honom, har djävulen laglig rätt att gå genom den dörren, och demoner har laglig rätt att träda in i personen. Demoniskt förtryck sker alltid eftersom en dörr har öppnats. Ett huvudsätt som öppnar dörrar till ondska i den andliga världen är en persons synd. Detta är vad det betyder att “ge djävulen ett fotfäste”. Istället för att låsa dörren, öppnar personen dörren genom att synda; och då kan djävulen sätta sin fot i dörröppningen och komma in.

För att hålla dessa dörrar stängda behöver du vara medveten och ta din andliga hälsa på allvar. Du behöver önska att behaga Gud mer än något annat. Precis som du noggrant låser dörren till ditt hus eftersom du värdesätter din fysiska säkerhet och dina ägodelar, måste du också värdesätta din andliga hälsa, dina välsignelser och din relation med Gud och alltid hålla de andliga dörrarna stängda för djävulen, att aldrig ge honom tillgång.

Att lämna din husdörr olåst och på glänt betyder inte nödvändigtvis att en inbrottstjuv kommer att komma in, men det är nu möjligt. Detsamma gäller i den andliga världen. Att öppna en dörr genom synd garanterar inte att personen omedelbart får en demon, men det är nu en möjlighet. Ju längre dörren förblir öppen och ju oftare ytterligare dörrar öppnas genom synd i andra områden, desto större är chanserna att demoniska andar träder in.

Sannolikheten för att en demonisk ande träder in genom den öppna dörren har också att göra med en persons eget eller dennes släkts generationella förflutna. Om du har dragit till dig djävulens uppmärksamhet av att utgöra ett lätt mål på grund av dörrar som du tidigare har öppnat och/eller genom dörrar som dina föräldrar har öppnat, ökar chanserna för att en demonisk ande ska träda in.

Beroendeandar

När en person är olydig mot Gud genom att bli berusad, kanske denne inte omedelbart tar emot en beroendeande. Men i många fall kommer en beroendeande att träda in ifall dörren förblir öppen genom vanemässig berusning. En beroendeande kan förtrycka en person på många olika sätt: genom alkohol, droger, sex, porr, onani, sociala medier, TV, socker, mat, koffein och mer därtill. Om du är beroende av något utöver Gud för njutning, energi eller uppfyllelse, öppnar du en dörr för beroendeandar.

Vredesandar

Att ge efter för frestelsen att agera ut i vrede öppnar dörren för en vredesande. Många människor som kontinuerligt utövar verbal och/eller fysisk misshandel mot sina nära och kära har vredesandar. Första gången de ser att de har orsakat skada genom att agera ut sin ilska och utöva misshandel, önskar många individer att de aldrig mer skall agera på ett sådant sätt eller att orsaka sina nära och kära någon mer smärta. Men när en person har en demonisk vredesande, när känslan av vrede kommer, kontrollerar denna ande dem. Det är inte logiskt varför en person upprepade gånger skulle misshandla någon nära och kär person. Sanningen är att detta är andligt.

Andliga makar och sexuella andar

Orena sexuella andar och andliga makar (spiritual spouses) kommer när människor öppnar dörrar genom sexuella handlingar utanför äktenskapet, samt genom orena sexuella beteenden som onani och att titta på porr. Dessa orena sexuella andar ger en person starka sexuella impulser och tankar. En andlig make är en demonisk ande som vanligtvis kommer på natten och vidrör en person sexuellt och/eller ger dem orena sexuella drömmar. En andlig make blir svartsjuk och vill inte att personen som denne förtrycker skall ha någon annan partner, så denna ande arbetar vanligtvis för att orsaka splittring i ett äktenskap eller en romantisk relation. Många gånger kämpar gifta par med fysisk och känslomässig intimitet på grund av en andlig make som en eller båda personer har.

Demoniska själsband

Vissa slags demoniska förtryck kommer från att ha demoniska själsband (soul ties). Ett demoniskt själsband uppstår när det finns en nära, ogudaktig förbindelse mellan två människor. Det huvudsakliga exemplet på ett ogudaktigt själsband är när en person manipulerar en annan. Ibland använder en person som är olydig mot Gud manipulationstaktiker för att försöka se till att en romantisk partner eller vän aldrig lämnar personen, att denne blir rädd för att misshaga den andre, samt att denne kommer att göra vad som helst för den här andra personen.

Tecken på att du har ett demoniskt själsband med någon inkluderar att du känner dig kontrollerad av denne (och då endast av denna person). Kanske bryr du dig vanligtvis inte om vad människor tycker om dig, men när det gäller denna person känner du det som om att du inte har något val annat än att göra som personen säger och du bryr dig mycket om vad personen tycker om dig. Ett annat exempel är när du vet att du inte borde umgås med en person i romantisk bemärkelse, men du känner att du inte kan lämna personen – eller att om ni skulle avsluta relationen, blir ni ändå tillsammans igen. Dörrar för demoniska själsband öppnas när du upprepade gånger ger efter för manipulation och/eller när du dejtar eller upprätthåller en nära vänskap med en person, trots att du vet att Gud inte vill att du ska det.

ÖPPEN DÖRR GENOM ATT TALA DÖD

En annan öppen dörr för demoner är att tala ord av död.

> Tungan har makt över död och liv, de som gärna brukar den får äta dess frukt.
> —Ords 18:21, SFB 2015

En av fiendens största knep är att föra in lögner i ditt sinne – lögner om din identitet, Guds karaktär, ditt arv som Guds barn och din framtid. Djävulens syfte är att få dig att tro på dessa lögner så att du sedan talar ut dem. När du talar ut dessa lögner räknas detta som en handling av överenskommelse i den andliga världen. Om du säger: “Jag vill dö”, räknas detta som att acceptera vad djävulen säger och tillåta honom att ha auktoritet i denna situation. Djävulen har då laglig andlig auktoritet att sätta in sin fot i detta “fäste” och sända demoniska andar för att konstant sända tankar som säger till en person att den borde ta livet av sig.

Vi är kallade att motstå djävulens lögner och att ta varje tanke till fånga (Jak 4:7; 2 Kor 10:5). Det är inte meningen att vi skall uttala allt vi känner som om att detta vore vår sanning. När du proklamerar djävulens lögner som om att de vore sanning och din andel, ger du honom ett fotfäste. När en person till exempel säger: “Jag har svår ångest”, håller de med om djävulens lögn istället för att avvisa lögnen och tala ut sanningen: “Gud har inte gett mig en ande av fruktan” (se 2 Tim 1:7) och “Jag har perfekt frid eftersom mitt sinne är riktat mot Dig” (se Jes 26:3, NKJV).

Bibeln säger att genom Hans sår är vi helade (Jes 53:5). Om du får en dålig diagnos är det andligt riktiga sättet att högt tala ut att du avvisar denna sjukdom eller smärta och proklamera: “Jag är helad genom Jesu sår.” Du kan säga till andra: “Läkaren har diagnostiserat mig med ___”, istället för att om och om igen bekänna: “Jag har ___.” På detta sätt ger du inte något fotfäste åt djävulen.

DEN MEST FÖRBISEDDA MEN VANLIGASTE OLYDNADEN

Att välja att inte lyda Gud och att bortse från Hans Ord kan ta sig andra former än att synda genom att ta droger, ligga runt, utöva häxkraft, stjäla, ljuga eller begå äktenskapsbrott. Detta kan även innebära att du bär på högmod i ditt hjärta. Eller så kan det innebära att du lever ett “bekvämt” kristet liv i en ljummen kyrka när Gud kallar dig att ta upp ditt kors av obekvämlighet och förföljelse och följa Honom, acceptera den Helige Ande i alla de sätt som Han verkar – även genom osannolika kärl som rör sig i den kraft som får demoner att lämna.

Många troende saknar frihet och överflödande liv eftersom de står vid sidan av Guds vilja istället för i Guds vilja. De gör alla rätta kristna saker utom att omfamna hur Gud för tillfället rör sig – i väckelsen genom smörjelsen, befrielsen och “det nya vinet”-uppenbarelsen som kommer genom Hans apostlar och profeter. Det är där rikets nycklar frigörs.

> Tro på HERREN, eder Gud, så skolen I bliva befästa; tro på hans profeter, så skolen I hava framgång.
> —2 Krön 20:20, 1917 års översättning

För att blomstra behöver du acceptera Guds sätt att förlösa uppenbarelsen av Hans Ord, rikets nycklar och smörjelsen som förstör oket genom smorda ledare såsom profeter och apostlar.

ÖVERGREPPENS ÖPPNA DÖRR

De öppna dörrarna av synd, inklusive att tala ord av död, är dörrar som vi var och en har kontroll över. Många människor är förtryckta eftersom de har valt att ge djävulen ett fotfäste och därmed själva försatt sig i dessa situationer. Men många ger också omedvetet djävulen ett fotfäste helt enkelt för att de inte har den andliga kunskapen, förståelsen och visheten. Detta bevisar återigen vikten av att acceptera Guds system för att utrusta troende genom de femfaldiga tjänstegåvorna. Ljummen “mjölk”-undervisning håller troende bundna på grund av deras brist på kunskap.

Det finns andra sätt genom vilka dörrar kan öppnas för djävulen, som människor inte öppnar själva. Det är fel att tro att eftersom någon är förtryckt, måste de ha syndat. Många gånger är så inte fallet. Ett tydligt exempel är den öppna dörren från att ha blivit utsatt för övergrepp. När till exempel ett barn har blivit utsatt för sexuella övergrepp leder denna traumatiska erfarenhet ofta till att djävulen planterar lögner kring deras identitet, samt till lögner av skam. Många individer har vittnat om att de började att erfara lustfyllda romantiska begär vid en ung ålder direkt efter att de blivit utsatta för sexuella övergrepp.

När man blivit andligt utrustad, även om detta inträffade vid en ung ålder, så kan en person urskilja djävulens planer efter tillfällena av övergrepp, och känna igen dessa orena tankar som djävulens lögner och därigenom kunna avfärda dem. Men när någon inte har denna utrustning, kommer denna person ofta att högt tala ut och agera utifrån de tankar som denne har. Och i det ögonblick som personen gör detta, så har denne gett djävulen ett fotfäste. En del människor har därför öppna dörrar till fienden som ett direkt resultat av att de blivit utsatta för övergrepp.

ÖPPEN DÖRR GENOM GENERATIONSFÖRBANNELSER

En annan slags öppen dörr som ligger bortom en persons kontroll är generationella synder. Upprepade synder inom sådana personers släktlinjer kan leda till att de hamnar under demoniskt förtryck. Ju fler dörrar som står öppna, och ju mer man dyker in i mörkrets rike, desto mer omfattande kommer förtrycket att bli.

Ett exempel på djupare förtryck är en generationsförbannelse. En person kan uppleva förtryck redan från en ung ålder helt enkelt på grund av en generationsförbannelse av vrede och övergrepp, och då kan det hända att man har något av en naturlig tendens till vrede och av att själv försöka begå övergrepp redan vid en tidig ålder. Då har man denna tendens på grund av att förtrycket redan finns där, genom generationsförbannelsen.














Kapitel 4
VAD FÅR DEMONER ATT LÄMNA – NYCKEL 1: SMÖRJELSEN
Smörjelsen är det som förstör oket. Ritualer, en hög röst, ett särskilt sätt att be eller någon annan metod kommer inte att bryta demoniskt förtryck i ditt liv. Det är smörjelsen, och endast smörjelsen som förstör oket.
Smörjelsen är Guds kraft, som Han placerar i de kärl som Han väljer ut. Smörjelsen är Jesus, den Helige Ande och Fadern, eftersom de är ett. Men det är specifikt Jesu egenskap som kommer i kraft. Guds kraft är den största kraften i världen. Denna kraft kan göra allt. Som Guds barn har vi fått fri vilja, och detta inkluderar frihet att bestämma hur vi skall använda smörjelsen. På grund av detta ger inte Gud smörjelsen till alla. Gud önskar att varje troende skall leva ett överlåtet liv som leder till förvandling till Kristi likhet. När detta inträffar bedömer Gud en sådan person som tillförlitlig att anförtros smörjelsen, och Han kommer att utgjuta smörjelsen över den personen.
Tyvärr lever inte alla troende ett överlåtet liv, och därför kan inte alla troende anförtros Guds kraft. Det fanns en anledning till att Gud valde att smörja David istället för någon annan. David var överlåten till Gud och förvaltade smörjelsen och sin position enligt Guds vilja.
Men Gud avsatte Saul och gjorde David till kung över dem, och Han gav honom Sitt vittnesbörd: Jag har funnit David, Ishais son, en man efter Mitt hjärta. Han ska utföra min vilja i allt.
—Apg 13:22, SFB 2015
Genom hela Guds Ord, från Gamla testamentet till Nya testamentet, ser vi Guds principer verka, och bland dessa är Hans princip om att hela de sjuka, kasta ut demoner och utföra alla slags mirakler. Principen för Guds mirakler är denna: Han utgjuter Sin smörjelse i ett kärl, och Han verkar sedan genom detta kärl för att utföra miraklerna. Gud lade Sin smörjelse på Moses och verkade specifikt genom Moses för att utföra tecken, under och mirakler i Egypten, vilket ledde till israeliternas frigörelse. Havet delades när Moses lyfte sin stav, eftersom han bar smörjelsen. Josua var Moses tjänare, Guds smorde tjänare. Genom sin överlåtelse och lydnad till Gud och genom att vara en ödmjuk och lojal andlig son till Moses, mottog Josua andlig överföring från Moses.
Vid Moses död blev Josua den smorde ledaren som Gud verkade genom för att föra in israeliterna i det utlovade landet. Elia var smord av Gud och utförde många mirakler, inklusive att hela de sjuka och uppväcka de döda, när Guds kraft verkade genom honom. Elisha var Elias tjänare och mottog andlig överföring genom Elia. Denna andliga överföring inkluderade en dubbel andel av smörjelse, vilket gjorde det möjligt för Elisha att utföra samma slags mirakler som Elia – och till och med dubbelt så många!
I Nya testamentet valde och smorde Jesus Sina tolv apostlar. Och Han sade: “Den som tror på Mig ska göra de gärningar som Jag gör, och större än dessa ska han göra” (Joh 14:12, SFB 2015).
Genom apostlarnas händer skedde många tecken och under bland folket.
—Apostlagärningarna 5:12, SFB 2015
Alla greps av fruktan, och många under och tecken skedde genom apostlarna.
—Apostlagärningarna 2:43, SFB 2015
I Gamla Testamentet var den smörjelse som fanns i kärl sällsynt. Men i det nya förbundet har Jesus sänt den Helige Ande att bo hos alla som kommer till tro på Honom som Herre. Gud önskar att den Helige Ande skall fylla varje troende och fullständigt förvandla personen. När detta inträffar, kommer smörjelsen. Varje troende har potential att få tillgång till smörjelsen, men detta är deras beslut att fatta. Ett liv i överlåtelse, ödmjukhet och lydnad är det enda sättet som du kan bli en utvald som är redo att bära smörjelsen. “Ty många äro kallade, men få äro utvalda.” (Matt 22:14, 1917 års översättning). Få väljer den smala vägen som leder till att bli utvald av Gud till att bära smörjelsen. Många väljer att vara ljumma och att leva ett mer “bekvämt” kristet liv.
Dessa tecken ska troget följa [alltid vara närvarande] dem som ständigt tror [litar på, lutar sig emot Mig]: I Mitt namn ska de kasta ut demoner, de ska tala nya [helt nya, bättre] språk [tungor], och de ska plocka upp [lyfta undan] ormar [bokstavligt ormar, eller bild av djävulen]. Om de dricker något dödligt, ska det inte skada dem, och när de lägger händerna på de sjuka [de som är helt utan styrka, svaga] ska dessa bli friska.

—Mark 16:17–18, Kärnbibeln
Detta är ett löfte till alla som tror! Det är inte meningen att det bara skall vara en handfull tjänare som bär smörjelse till att kasta ut demoner och hela de sjuka. Smörjelsen är till för alla som tror – det vill säga sanna troende som är överlåtna till Gud och lydiga mot Honom. Gud önskar att kunna verka hur Han vill genom dig. När någon är sjuk, vill Han kunna hela personen genom dig. När någon är förtryckt, vill Han kunna kasta ut demonen genom dig. När någon behöver höra Hans röst, vill Han kunna tala ett profetiskt ord genom dig. Men eftersom smörjelsen kan orsaka skada ifall den förvaltas felaktigt, följer Gud Sina principer och verkar endast i kraft genom ett kärl ifall Han ser att denna person kan anförtros smörjelsen.
Även om Gud vill använda alla troende i kraft för att hela och befria, kommer Han endast att utgjuta Sin smörjelse över dem som är överlåtna och lydiga mot Hans principer, inklusive Hans principer för hur man tar emot smörjelsen. Många har intrycket att alla troende har smörjelsen. Om så vore fallet, varför ber så många tjänare och troende för människor utan att mirakler inträffar, utan att demoner kastas ut och utan att de sjuka helas? Anledningen är helt enkelt att smörjelsen inte är där!
När en person ger sitt liv till Jesus, tar denne emot den Helige Ande för att vägleda, trösta och förvandla dem. Men det finns flera djup och mått av den Helige Ande att ta emot. Nästa djupare sätt av den Helige Andes inneboende är genom den Helige Andes dop. Detta större mått av den Helige Ande utgjuts vanligtvis över en troende när denne har överlåtit sig och vill att Gud skall ta över deras kött. Den Helige Andes eld och tungotalets gåva hjälper sedan personen att leva ett överlåtet liv och ger denne kraft att vittna om Jesus. Det finns också ett tredje djup i den Helige Andes inneboende av en person: smörjelsen. Detta mått av den Helige Ande är inte till för att stärka personens eget andliga liv, utan enbart för att betjäna andra människor. Smörjelsen kommer när Gud kan lita på att du är osjälvisk, tjänande och redo att utföra hela Hans vilja.
När smörjelsen verkligen är närvarande, inträffar mirakler med lätthet! Detta ser vi i Petrus och Paulus tjänster.
Allt fler kom till tro på Herren, stora skaror av både män och kvinnor. Man bar ut de sjuka på gatorna och lade dem på bårar och bäddar för att, när Petrus kom, åtminstone hans skugga skulle falla på någon av dem. Också från städerna runt Jerusalem strömmade folk samman och förde med sig sjuka och sådana som plågades av orena andar, och alla blev botade.
—Apostlagärningarna 5:14–16, SFB 2015
Gud gjorde ovanliga under genom Paulus händer, så att man till och med tog dukar och förkläden som hade rört vid hans kropp och lade dem på de sjuka, och deras sjukdomar lämnade dem och de onda andarna gick ut ur dem.
—Apostlagärningarna 19:11–12, SFB 2015
Se hur enkelt människor blev helade och befriade under Petrus och Paulus tjänster! Detta är vad som händer när smörjelsen är närvarande. Så här är det meningen att det skall vara idag i varje församling. Detta är den bibliska principen för hur man söker och finner befrielse och helande från Jesus: finn smörjelsen och gå dit där smörjelsen förekommer. Positionera dig under smörjelsens “skugga”.
Smörjelsen förlöstes genom Petrus när han betjänade, och Skriften säger att alla som kom för att ta emot det som han förlöste fick detta! Smörjelsen som kom från Petrus var som ett vattenfall. Allt folket behövde göra var att positionera sig under vattenfallet, så blev de genomdränkta. Ingen demon eller sjukdom kunde stanna kvar. Ingen “torrhet” eller död kunde stanna kvar i deras kroppar. Himmelriket kom över dem när de helt enkelt gjorde saker på Guds sätt och följde Hans princip för att ta emot helande och frigörelse.
VAD FÅR DEMONER ATT LÄMNA
När ett Guds barn befaller demoner att lämna enligt principerna, eller lagarna, i den andliga världen som Gud har etablerat i Sitt rike, tvingas demonerna att lämna.
Och den som tävlar får inte segerkransen om han inte följer reglerna.
—2 Tim 2:5, SFB 2015
För att idrottare skall få tävla om det högsta priset måste de följa de angivna reglerna för tävlingen och uppfylla kvalifikationskraven. Idrottare får möjlighet att tävla och kan slutligen få chansen att ta hem segern när de följer tävlingens specifika regler. Precis som idrottare måste följa tävlingsreglerna, måste troende lära sig och följa de principer som styr den andliga världen.
Demoner känner till de andliga lagarna perfekt eftersom de är andar och därför betraktar saker och ting andligt. Många troende är blinda för lagarna i den andliga världen, och det är därför de misslyckas med att kasta ut demoner. Demoner behöver inte lyda när ett Guds barn verkar utanför den andliga världens lagar. Det är som att den troende diskvalificeras från att kasta ut demoner eftersom denne har brutit mot reglerna. När du fortsätter att läsa kommer du att upptäcka de andliga lagar som måste förstås och följas för att man framgångsrikt skall kunna kasta ut demoner.
Här är de tre nycklarna som, när dessa används korrekt, säkerställer att demoner måste lämna:
1. Ta emot sann auktoritet från Kristus.
De sjuttio kom tillbaka med glädje och sade: “Herre, till och med demonerna lyder oss i Ditt namn.” Han sade till dem: “Jag såg Satan falla från himlen som en blixt. Se, Jag har gett er makt att trampa på ormar och skorpioner och över all fiendens makt, och ingenting skall skada er.”
—Luk 10:17–19, SFB 2025
Jesus sände sjuttio av Sina lärjungar till att betjäna människor och gav dem också kraften att kasta ut demoner. Demonerna lydde lärjungarna och lämnade de människor som blev betjänade. Jesus förklarade sedan att demonerna lydde lärjungarna eftersom Han hade gett dem auktoritet över dessa demoner. När Jesus ger auktoritet, innebär det också att Han ger smörjelse. Auktoritet och smörjelse kommer tillsammans – där det finns smörjelse, finns det också auktoritet, och vice versa.
En president i ett land ges auktoritet över situationer, människor, vapen och arméer som denne inte hade innan personen tillträdde denna position. Presidenten ges också makt att genomdriva sin auktoritet. Till exempel ges en president makt över militären, polisen och regeringen för att genomdriva det han eller hon auktoriserar. När Gud är redo att utgjuta Sin smörjelse över dig, ger Han dig Sin kraft och auktoritet. Han ger dig auktoritet över demoner, och Han ger dig Sin kraft att genomdriva den auktoritet du har. Även om demonerna försöker fördröja och kämpa emot det kommando du har gett, kommer Guds kraft över dem som eld och tvingar dem att lämna. När Gud ger en person auktoritet, erkänner demonerna verkligen den auktoriteten.
Några judar som gick omkring och drev ut onda andar försökte åkalla Herren Jesu namn över dem som hade onda andar. De sade: ‘Jag befaller er i Jesu namn, Han som Paulus predikar, att gå ut!’ Sju söner till Skevas, en judisk överstepräst, gjorde så. Men den onda anden svarade dem: ‘Jesus känner jag, och Paulus vet jag vem han är, men vilka är ni?’
—Apg 19:13–15, Nya Levande Bibeln
Vad den onda anden egentligen sade var detta: “Jag vet att Jesus och Paulus har auktoritet över mig, och jag är tvungen att lyda deras befallningar på grund av de andliga lagarna. Men jag ser andligt att ni inte har samma auktoritet över oss som Jesus och Paulus har, så därför kommer jag inte att lyda er.”
Att få auktoritet över demoner kommer när Gud bedömer dig pålitlig att ta emot smörjelsen och auktoriteten. Detta kommer efter att du har överlåtit dig till Gud, blivit prövad genom renande eld (gång på gång) och kontinuerligt varit lydig. Det här kommer också i Guds perfekta timing, vilket ibland kan vara åratal efter att du ursprungligen överlåtit dig till Gud. Dessutom kan Gud ge en liten andel smörjelse tidigt i din överlåtelse för att se hur du förvaltar den. Bara för att du ser smörjelsen verka genom dig, betyder detta inte att Gud automatiskt bedömer dig som helt pålitlig. Många gånger utgjuter Han ett visst mått av smörjelse över en person för att pröva denne, inte som ett godkännande.
2. Ha en trygg tro på den auktoritet du bär.
Jesus har gett frälsningens gåva gratis till varje person på jorden. Men endast de som tror att Jesus är Herre kommer att ta emot frälsning. Jesus har betalat priset för att varje Guds barn skall bli helat och befriat. Men endast de som tror att denna gåva av helande och frihet är deras kommer att ta emot den. Denna princip om tro gäller allt i Guds rike. Du får tillgång till riket genom tro. Du får också tillgång till förmågan att kasta ut demoner genom tro. Om du inte har tro på den auktoritet Gud har gett dig, kommer denna auktoritet inte att fungera för dig.
Gud kan ge dig smörjelse och auktoritet att kasta ut demoner, men vad gör du när en demon börjar att tala lögner genom en person och försöker att skrämma dig? Kommer du att tro att du verkligen har smörjelse och auktoritet att kasta ut demonen? Den auktoritet du har fungerar endast när du tror att du verkligen har den. En skollärare har en auktoritetsposition över sina elever. Men om läraren inte har självförtroende nog att stå stark och disciplinera eleverna när de beter sig illa, kommer auktoriteten inte att fungera. Barnen kommer att köra över läraren.
Demoner kommer från djävulen, som är lögnens fader. Därför ljuger demoner. De vill inte bli utkastade, så ofta kommer de att ljuga för dig och säga: “Du har ingen auktoritet över mig,” eller “Jag kommer inte att gå,” eller “Han/hon är min.” Demonernas mål är att få dig att tro på deras lögner så att du backar och upphör att hävda din auktoritet över dem.
När jag var ny i min befrielsetjänst, i min fjärde månad av att kasta ut demoner, betjänade jag vid ett av våra första väckelsemöten. Ett stort antal demoner lämnade människor i hela kyrkan när Guds kraft verkade mäktigt. Plötsligt skrek en demon aggressivt genom en man: “Jag gillar inte att du står där uppe! Vad har du att säga om mig?” Denna demon försökte att skrämma mig. Den talade genom mannen som om han vore en stor boxare som utmanade mig till en kamp som han uppenbarligen då skulle vinna på grund av sin storlek. (Han var över 1,80 meter lång och muskulös.) Jag kunde se att kyrkvärdarna var genuint oroliga över min säkerhet.
Genom Guds nåd hade jag blivit undervisad av min andlige fader, profeten Dr. GeorDavie, som är en gigant i anden och en general i Guds rike. Under hans mentorskap hade Gud förberett mig till att vara stark, modig och orubblig i tron på att Han som är i mig är större än den som är i världen (1 Joh 4:4). Så jag tittade in i mannens ögon och sade frimodigt: “Kom hit.” Demonen tog över mannen vid det tillfället, så när jag sade till demonen att komma, var den tvungen att lyda och gå till altaret. Mannen gick aggressivt mot mig och började att skrika åt mig med en skrämmande, arg röst. Jag stod kvar och sade lugnt, men bestämt: “Jag bryter varje förbannelse över denna man nu.”
Demonen sade då häftigt genom mannen: “Jag önskar att du kunde hålla tyst nu!”
Jag sade: “Jag kommer inte att hålla tyst. Jag måste befalla dig att lämna, för denna man tillhör Jesus.”
Vid ett tillfälle sade demonen: “Damen, det kommer inte att hända.”
När jag stod fast i sanningen, med vetskap om att demonen var en lögnare, använde jag rikets nycklar (inklusive att be mannen att avsäga sig öppna dörrar som hade lett till förtrycket, vilket du kommer att få lära dig om i ett senare kapitel) och befallde demonen att lämna, och demonen lämnade mannen!
Om jag hade tittat på den fysiska verkligheten – att en stor man skrek på ett kraftfullt och hotfullt sätt åt mig – snarare på än den andliga verkligheten, så hade jag gett efter för rädsla. Men genom Guds nåd höll jag mitt fokus på de andliga sanningarna och fortsatte att tro på den auktoritet jag bar. Demonerna hade inget val annat än att lyda, eftersom jag behöll min tro på Jesus, som var med mig.
Under de år som jag har betjänat har det förekommit många situationer likt denna – att en demon skriker genom en person: “Jag kommer inte att lämna!” Vissa demoner har bestämt svarat “Nej!” när jag först börjat befalla förbannelser att brytas. Vid andra tillfällen har en demon tagit över personen, och personen har börjat springa ut ur väckelsetältet eller mot kyrkans baksida. I dessa fall, precis som hur en förälder skulle säga “Sitt ner!” eller “Kom tillbaka hit!” ifall deras barn gick iväg i olydnad och respektlöshet, så talade jag med auktoritet: “Kom tillbaka hit nu!” Varje gång detta inträffade, hur tuff demonen än först verkade vara, tvingades den att lyda befallningen, och personen (som hade demonen som tagit över denne) kom mot mig. Jag befallde sedan demonen att gå, och den var tvungen att lämna.
När en person tar emot befrielse, ser du vanligtvis hur denne går från den ena extremen till den andra. Först tar demonen över personen och fyller denne med enorm vrede. När demonen sedan måste lämna personen, kommer denne omedelbart till sans, börjar gråta och fylls med barnslig glädje och vördnad för Jesus!
3. Utöva din auktoritet korrekt.
En ledare kan veta att den har auktoritet, men personen måste fortfarande utöva denna auktoritet på rätt sätt. Föreställ dig ett klassrum där de flesta av eleverna beter sig illa. Vissa är högljudda, vissa bråkar och andra springer runt i klassrummet. Läraren har fått auktoritet över eleverna men behöver förstå auktoritetens principer och utöva denna auktoritet på ett korrekt sätt genom att bestämt säga till eleverna att omedelbart sluta med detta. En disciplinerande åtgärd kan krävas för att skapa ordning.
För att ge ett exempel på ett felaktigt sätt att utöva auktoritet över eleverna, så föreställ dig att läraren tycker att det inte räcker med en enda bestämd gemensam befallning till alla elever. Istället ber personen flera andra lärare att komma in i klassrummet och tilldelar varje elev ett enskilt möte med en annan lärare, och dessa lärare upprepar samma bestämda befallning. Den ursprungliga läraren skulle inte agera enligt auktoritetens sanna princip. Personen i detta exempel inser inte hur auktoritet fungerar och att denne hade fått auktoritet över alla barnen. Allt läraren behöver göra är att tro på detta och vandra i sin auktoritet.
I den andliga världen gäller samma principer för auktoritet. Låt oss återbesöka ett skriftställe som vi tidigare uppmärksammade i detta kapitel för att se ett bibliskt exempel på att vandra i auktoritet på rätt sätt:
Man bar ut de sjuka på gatorna och lade dem på bårar och bäddar för att, när Petrus kom, åtminstone hans skugga skulle falla på någon av dem. Också från städerna runt Jerusalem strömmade folk samman och förde med sig sjuka och sådana som plågades av orena andar, och alla blev botade.
—Apg 5:15–16, SFB 2015
Varje plats där Petrus betjänade, vare sig det var i ett tempel, i en kyrka eller i ett område utomhus, ansågs vara hans andliga territorium där han hade fullständig auktoritet. Demoner måste lämna när auktoritet utövas. Så oavsett om en demon finns i en folkmassa på tusen personer eller femtusen demoner finns i en folkmassa på tusen personer (vilket är många demoner per person), så måste alla demoner lämna när sann auktoritet korrekt utövas över dem.
Anledningen till att alla som kom under Petrus skugga blev befriade och helade var att (1) Petrus bar en sann auktoritet på en hög nivå, där till och med andefurstar var tvungna att lyda, och (2) Petrus utövade sin auktoritet korrekt. Han blev inte skrämd av folkmassan. Han begränsade inte Gud och tänkte: “Jag måste be individuellt för varje person.” Han förstod hur auktoritet fungerar. Han var självsäker i den smörjelse och auktoritet som han bar. Han visste också att bara han uttalade befallningen, så var alla demoner och sjukdomar tvungna att lämna varje person som var positionerad för att ta emot smörjelsen genom honom. Han tilldelade inte andra tjänare till att hjälpa honom att kasta ut demoner och hela de sjuka, för detta skulle ha inneburit att han agerat utanför auktoritetens lagar, precis som en borgmästare inte skickar ut team för att knacka på varje invånares dörr för att upprepa ord som han redan har talat för alla.
Vi är alla kallade att vandra i auktoritet, men aldrig utanför vårt individuella andliga territorium. En borgmästare i en stad har sitt eget territorium, och en borgmästare i en annan stad har ett annat territorium. Borgmästarna utövar auktoritet inom sina egna domäner; de har inte samma auktoritet i andras territorier.
Den romerske centurionen som kom till Jesus förstod hur auktoritet fungerar och kunde därför se Gud göra ett mirakel för sin tjänare.
När Jesus gick in i Kapernaum, kom en hövitsman fram till honom och bad om hjälp: ‘Herre, min tjänare ligger hemma förlamad och har svåra plågor.’ Jesus sade till honom: ‘Jag ska komma och bota honom.’ Men hövitsmannen svarade: ‘Herre, jag är inte värdig att Du går in under mitt tak, men säg bara ett ord, så blir min tjänare botad. Jag är själv en man under befäl, med soldater under mig. Säger jag till en: “Gå!” så går han, och till en annan: “Kom!” så kommer han, och till min tjänare: “Gör detta!” så gör han det.’ När Jesus hörde detta, förundrade Han sig och sade till dem som följde Honom: ‘Jag säger er sanningen: Jag har inte funnit en sådan stor tro hos någon i Israel.’... Sedan sade Jesus till hövitsmannen: ‘Gå, det ska ske för dig som du har trott.’ Och tjänaren blev botad i samma stund.
—Matt 8:5–10, 13, SFB 2015
Jesus erbjöd sig att personligen komma och be individuellt för tjänaren. Men centurionen förstod hur auktoritet fungerade i hans dagliga rutin som soldat och hade tro på att samma principer för auktoritet också gällde i den andliga världen. Han förstod att det inte är en enskild bön som får demoner och sjukdomar att lämna. Demoner lämnar när ett smort kärl utövar sin auktoritet, även om de gör det på avstånd eller vid baksidan av en folkmassa. Jesus välsignade centurionens högre grad av uppenbarelse och större tro, för Jesus visste att fler mirakler kan ske med denna typ av tro – tro som tar bort begränsningarna från Gud och låter Honom göra så mycket mer.
Jag har sett Gud verka på detta obegränsade, kraftfulla sätt när jag betjänar folkmassor. När jag proklamerar: “Denna sjukdomsande måste lämna!” faller flera personer ned när Guds kraft träffar dem och befriar dem. I samma ögonblick skriker vissa högt (Apg 8:7) och andra hostar när demoner lämnar dem. För andra framträder inte någon manifestation men de blir verkligen befriade, vilket de sedan vittnar om. 
När jag betjänar online inträffar massbefrielse precis på det sätt som jag har beskrivit. Ibland kan vi faktiskt se detta i ett Zoom-samtal – människor faller bakåt, andra hostar, andra gråter, samtidigt som andra inte har några manifestationer, men ändå blir befriade. Livekommentarer strömmar in i flödet, där många vittnar om hur de har känt demonerna lämna dem. Andra vittnar om att de blivit befriade och helade utan någon enskild bön. De positionerade sig helt enkelt under “smörjelsens skugga”, och utövandet av auktoritet var effektivt. Demonerna och sjukdomarna var tvungna att lämna!
Jag betjänade nyligen på en arena i Manila, Filippinerna, där åtta tusen människor samlats. När jag proklamerade att demoniska andar måste lämna, kunde man plötsligt höra demoner skrika när de lämnade människor över hela arenan. Överallt såg jag människor falla ner under Guds kraft. Så många vittnade om att de blev befriade och helade, ända längst bak i arenan. Gud befriade tusentals människor på en gång när jag utövade min auktoritet och förlöste smörjelsen.
Det sätt som Jesus och Petrus kastade ut demoner och helade de sjuka på utgör det rätta sättet att utöva auktoritet på, vilket leder till den mest effektiva frigörelsen och det mest effektiva helandet. Att verka i enlighet med Guds andliga lagar inkluderar att korrekt utöva auktoritet. Om du inte utövar din auktoritet på rätt sätt, är du tekniskt sett inte i linje med Guds principer. När du verkar utanför Guds principer kan demoner gömma sig och ställa till saker. Det är precis som när en lärare inte utövar sin auktoritet korrekt; eleverna inser detta och kommer att utnyttja situationen genom att hålla på och tramsa sig.
Samma sak gäller i den andliga världen. Den främsta allmänna anledningen till att tjänare och troende kämpar med att kasta ut demoner är att (1) de saknar smörjelse/auktoritet eller att (2) de utövar inte sin auktoritet korrekt. Det som jag har delat i detta avsnitt är en av rikets stora nycklar som Gud har lett mig att förlösa genom denna bok, och jag tror även att detta är en av anledningarna till att det förekommer effektivitet och verkliga frukter av frigörelse och helande i min tjänst – ära till Gud!
FÖRSTÅ ANDLIGA TERRITORIER
En princip för auktoritet är att den som har auktoritet har ett specifikt territorium eller en domän där deras auktoritet är effektiv. Precis som en president endast har makt över sin nation, har vi också ett specifikt andligt territorium där vår auktoritet är verksam. Det andliga territoriet för en femfaldig ledare inkluderar alla som deltar i deras församlingsverksamhet. Det andliga territoriet för en troende som är verksam i en sådan församling kan inkludera familj och vänner, arbetskamrater eller människor som de möter när de uträttar ärenden eller reser – alla som Gud leder dem att betjäna (utöver församlingens egna medlemmar) och som är öppna för att höra om Jesus eller för ta emot bön.
Här är ett exempel på att korrekt utöva befrielsetjänst i din domän. Under lunchen på din arbetsplats öppnar en arbetskamrat upp sig för dig efter att du dagligen har låtit ditt ljus (från Jesus) lysa och varit kärleksfull mot personen. Arbetskamraten berättar att denne kämpar med depression. Personen märker att du alltid verkar vara glad, även under svåra tider. Arbetskamraten frågar dig vad din hemlighet är. Detta är ett tecken på att personen är öppen och ger dig sin fria vilja att dela sådant som har med Gud att göra.
Denna person har precis klivit in i ditt andliga territorium. Du berättar att din glädje kommer från Jesus och delar sedan ditt vittnesbörd, och låter personen veta att befrielse är möjlig genom Jesus. Arbetskamraten säger att denne vill ha befrielse från depression. Du kan då fråga om personen vill att du ber för denne, eftersom du tror att Jesus vill befria personen här och nu. Ifall personen säger ja, kan du utöva din auktoritet och befalla depressionsanden att lämna.
Kyrkan är tänkt att vara en plats där du utrustas och tar emot andlig överföring för att vandra i egen auktoritet i din egen domän. Det är inte meningen att den ska vara en plats där flera personer försöker att hjälpa “Petrus” (pastorn) att kasta ut demoner. Auktoriteten och smörjelsen är mer än tillräcklig hos en sann smord ledare. Vi är inte bara troende som går i kyrkan. Vi är en del av Guds rike. Ett rike är en typ av regering, och Guds rike inkluderar den andliga världens regering, som vi också utgör en del av. I varje regering utses olika ledare med olika nivåer av auktoritet för att uppfylla nationens vision.
Amerika har en vision att föra fred, frihet, rättvisa, välstånd och möjligheter till alla människor i nationen. Detta uppnås genom att individer vandrar i auktoritet i sina egna positioner i samhället, såsom presidenten, guvernörer, borgmästare, advokater, domare, poliser, lärare, läkare, företagsägare och föräldrar (som har auktoritet över sina barn). Alla dessa exempel har sina egna territorier där dessa personer utövar auktoritet för att utföra sina jobb och förverkliga visionen.
Så är det i Guds rike. Jesus är Konungen i Sitt rike. Han utser och smörjer femfaldiga tjänare att besitta positioner med en hög nivå av auktoritet, precis som människor utses inom regeringar och jordiska riken. Han har utsett varje Guds barn att verka i olika nivåer och positioner av auktoritet. När vi alla utövar vår auktoritet i våra egna territorier, uppfylls Guds rikes vision. Guds vision för det rike som vi är en del av är att förstöra djävulens verk och främja Hans rike: att öppna blinda ögon för Guds kärlek, förmedla helande till de sjuka och befria de förtryckta.
Om föräldrar försöker att gå in i ett klassrum och utföra lärarens jobb, kommer det att uppstå problem. Detta kommer att skapa oordning och störa det som är tänkt att uppnås.
Jesus kände deras tankar och sade till dem: “Varje rike som är splittrat går under, och varje stad eller hus som är splittrat kan inte bestå.’
—Matt 12:25, SFB 2015
Om Guds rike är splittrat ifråga om Guds princip kring auktoritet, kommer det att finnas kryphål för demoner. Vi kommer att vara mest effektiva när det gäller att förstöra djävulens rike när vi är enade. Ju mer lydig du är mot Gud, och gör saker på Hans sätt, samt utövar din auktoritet korrekt, desto mer smörjelse och auktoritet kommer Han att ge dig, och desto mer kommer demoner att respektera dig. Tidigare noterade vi hur demoner respekterade Paulus. Det var tydligt för dem att han verkligen var smord, hade en hög nivå av auktoritet och vandrade i sin auktoritet korrekt. Dessa faktorer gjorde att de automatiskt respekterade honom och inte kunde ställa till det när han befallde dem att lämna.
För att du skall kunna ta emot befrielse är det viktigt att veta hur befrielse faktiskt fungerar. Den viktigaste nyckeln till att ta emot befrielse är att positionera dig där smörjelsen förlöses, precis som människor gjorde på aposteln Petrus tid. Det är också avgörande att du positionerar dig under en verkligt smord tjänst där auktoriteten utövas korrekt. Gå inte till vilken befrielsetjänst som helst. Vissa verkar utan uppenbarelsen om den auktoritetsprincip som jag har delat i detta kapitel.
När du söker en smord tjänst att positionera dig under är det viktigt att fastställa att denna nya vinet-uppenbarelse kring hur man korrekt kastar ut demoner är verksam där. Det är inte meningen att det ska ta flera timmar och vara påtagligt smärtsamt när man tar emot befrielse. Du skall inte bli hårdhänt hanterad, och tjänaren skall inte behöva kämpa särskilt mycket för att kunna kasta ut demonen. Demoniskt förtryck kommer med lätthet att lämna dig när du positionerar dig där en sann, hög nivå av smörjelse och auktoritet flödar genom en Guds tjänare. Denna smörjelse och auktoritet verkar genom dessa sidor! Du kommer att ta emot befrielse när du fortsätter att läsa – och du kommer att ta emot den med lätthet!
Ifall du letar efter en församling där du kan delta, antingen personligen på plats eller online, rekommenderar jag 5F Church (min församling). Du kommer att få möta Guds kraft och ta emot de mirakler du behöver när du positionerar dig där.






Kapitel 5
VAD FÅR DEMONER ATT LÄMNA – NYCKEL 2: TRON
Fram till denna punkt har jag förklarat hur demoniskt förtryck uppstår och att den viktigaste nyckeln till att låsa upp din frigörelse är smörjelsen. Vi diskuterade också vikten av att positionera dig där smörjelsen förlöses. Nu är det dags att lära dig att tron utgör en annan avgörande nyckel till frigörelse.
Allt i Guds rike tas emot genom nåd, genom tro (Ef. 2:8). Detta är vägen, inte bara till att ta emot uppenbarelse i den andliga världen, utan även till helande och befrielse. Många människor får inte tillgång till sitt fulla arv som Guds barn för att de helt enkelt inte har tro på att detta är deras. Många troende accepterar endast den Guds frälsning som befriar dem från en evighet i helvetet, eftersom detta är allt som de tror på. Men ju mer vi tror på, desto mer kommer vi att ta emot. Jesus har lovat oss ett överflödande liv. För att ta emot detta överflödande liv behöver vi ha överflödande tro. Vi måste tro att Han kommer att ge oss det liv som Han har lovat.
Vet du vad tro egentligen är? Du kanske har en delvis förståelse, men i detta kapitel kommer jag att avslöja hur man har sann tro. När du förstår och tillämpar alla aspekter av tron är vilket mirakel som helst möjligt. Ingenting kommer att kunna hindra dig från att ta emot befriande.
TRO ATT HELANDE OCH FRIHET ÄR DITT
Den första aspekten av tron som du måste ha är tron på att helande och frihet utgör en del av ditt arv som Guds barn. “Genom Hans sår är vi helade” (Jes 53:5) betyder att Jesus uthärdade att piskas. Denna piskning skapade sår som såg ut som ränder på Hans rygg, vilket fick Hans dyrbara blod att utgjutas. Detta blod utgjöts inte förgäves! Gud tillät Jesus att uthärda denna tortyr för ett syfte: att betala priset och utgöra offret för att du skall kunna ta emot helande och frihet från djävulens grepp. Befrielse är barnens bröd (Mark 7:27). Med andra ord, de som kommer till Jesus med barnsliga hjärtan med tro kommer att ta emot frihet.
Så snart du ger ditt liv till Jesus får du ett arv från Gud som Hans barn, och detta arv inkluderar helande och frihet. Det djävulens verk i ditt liv som har fört med sig sjukdom och förtryck måste försvinna! Det är som om att detta stod skrivet i ett kontrakt i den andliga världen. Ett jordiskt arv består av ägodelar. Om någon försöker att stjäla huset, pengarna eller smyckena som du ärvt, kommer denna person att stoppas. Juridiskt sett är dessa ägodelar dina. Ingen kan ändra på detta!
Det är exakt så det är i den andliga världen. Alltför ofta ber människor Gud om helande och befrielse som om att detta inte redan vore deras arv. De ber som om att dessa saker skulle vara något som Gud ännu inte har gett dem. Men tekniskt sett har Gud redan gett dig helande och frihet. Han vill att du ska tro att detta är ditt. Det är viktigt att du har detta slags tro. Att känna till din identitet och dina rättigheter som Guds barn utgör en avgörande del av att få tillgång till ditt helande och din frigörelse. Att vandra i din auktoritet och förkasta djävulens lögn att “sjukdom och förtryck är din lott” är avgörande för att få tillgång till ditt helande och din frihet. Att ha inställningen “Jag antar att Jesus inte vill hela mig, eftersom detta ännu inte har inträffat, och jag har bett så mycket” är inte tro. Att ha tro på att helande och frigörelse är ditt arv utgör det sätt genom vilket du får tillgång till miraklerna!
Tänk på det som om att Jesus har förberett julklappar åt dig. De var väldigt dyra. De är inslagna, och de har ditt namn på sig. Jesus har överlämnat presenterna till dig. De är dina! Men du måste öppna presenterna för att faktiskt ta emot dem och kunna använda dem. Tron är sätt genom vilket du öppnar presenterna. Du behöver inte be Jesus att gå och hämta presenterna åt dig. Han har redan överlämnat dem till dig. Nu behöver du öppna dem genom att ha tro på att de verkligen är dina. Var som ett barn, som snabbt öppnar en present så snart de ser sitt namn på den.
Om du kommer till en församling eller ett betjänandeevent där Guds kraft verkar, så kanske du ser vissa människor ta emot mirakler, samtidigt som andra inte gör det. Den främsta anledningen till att människor inte tar emot sina mirakler är att de inte har den nödvändiga tron på att Jesus verkligen vill hela och befria dem. Många har inte den korrekta tron på att miraklet kommer att äga rum eftersom Jesus har betalat priset för deras helande. Detta är anledningen till att uppenbarelsen kring vad det innebär att ha tro är så viktig.
Många människor tror på Gud och Hans godhet, men de stannar där när det gäller tro. De agerar robotiskt och tänker: “Tja, om Gud vill hela mig, så kommer Han att göra det, och om Han inte vill det, så kommer Han inte att göra det.” Det är som om att ett barn skulle säga: “Om mina föräldrar vill att jag ska ha denna present, kommer de att öppna den åt mig.” Vi måste göra vår del när det gäller tron på att Gud vill hela och befria oss. Jesus har gjort Sin del och har redan betalat priset för vårt helande och våra mirakler. Vi skall inte vara robotar som inte själva gör någonting. Vi behöver ha tro!
I folkhopen fanns då också en kvinna, som i tolv års tid lidit av blödningar. Hon hade plågats mycket och behandlats av många läkare, men trots att hon gjort slut på allt hon ägde för att bli frisk, hade hon inte blivit bättre, utan snarare sämre. Nu hade hon hört om alla de märkliga under Jesus hade gjort. Därför trängde hon sig fram bakom Honom i folksamlingen och rörde vid Hans mantel, för hon tänkte att om hon bara fick röra vid Hans kläder så skulle hon bli frisk. Och så snart hon rört vid Honom, stannade blödningen och hon kände att hon var befriad från sitt lidande. 
Jesus märkte genast att det hade gått ut kraft från Honom, och Han vände sig om och frågade: ”Vem rörde vid mina kläder?” 
Hans efterföljare sa till Honom: ”Folk tränger ju på från alla håll, självklart måste någon ha rört vid dig!” 
Men Jesus såg sig omkring för att få reda på vem som hade gjort det. Kvinnan blev förskräckt, eftersom hon visste vad som hade hänt med henne, men hon kom darrande fram och föll ner för Jesus och berättade hur allt hade gått till. Då sa Jesus till henne: ”Min dotter, din tro har hjälpt dig. Gå i frid. Du är befriad från ditt lidande.”

—Markus 5:25–34, Nya Levande Testamentet
Denna kvinna “hade hört talas om Jesus”. Hon hade hört vittnesbörd om att Jesus helade alla som kom till Honom. Hon trodde sedan att: “Jesus vill hela mig.” Hennes tro var inte bara “Jag tror att Jesus är Herre, och om Han vill hela mig, så kommer Han att göra det. Men jag är inte säker.” Hon hade denna tillit till att när hon kom in i Hans närvaro, skulle hon bli helad: “Om jag bara kan röra vid Hans mantel, så blir jag helad.”
Lägg märke till att hon sade kommer, inte kanske. Jesus kallade henne inte självisk, påträngande eller högmodig för att hon självsäkert grep tag i sitt helande. Jesus kallade det tro. Han avslöjade att eftersom hon hade denna sanna tro, kunde hon ta emot sitt helande. Se på trons kraft! Denna kvinna kom med tro, positionerade sig där smörjelsen flödade, och blev omedelbart helad. Guds kraft lokaliserade henne på grund av hennes tro. Hennes tro attraherade Guds kraft att röra vid henne. Jesus vände sig inte till henne och sade: “Bli helad.” Bara genom att positionera sig där smörjelsen flödade, frigjordes omedelbart helande till henne!
TRO PÅ GUDS SÄTT ATT HELA OCH BEFRIA
Utöver att ha tro på att helande och frihet är ditt arv, finns det en annan aspekt av tro som du måste ha i de flesta fall för att ta emot ditt mirakel. När Gud frigör helande, frigörelse och mirakler, väljer Han att verka i kraft genom Sina smorda kärl.
Av olika anledningar känner sig vissa människor obekväma med Guds sätt att verka i kraft genom mänskliga kärl. Vissa har blivit sårade i kyrkliga sammanhang och har sett maktmissbruk. Av rädsla känner de sig obekväma med att bevittna en Guds tjänare som verkar i gudomlig kraft. Men bara för att vi har sett maktmissbruk i olika församlingar betyder det inte att vi ska förkasta Guds sätt att frigöra mirakler. Bara för att det har funnits korrupta tjänare betyder inte detta att alla tjänare är korrupta.
Vissa människor är avundsjuka på de Guds tjänare som vandrar i smörjelsen och blir upphöjda till Guds ära. Många tror felaktigt att det inte längre existerar några apostlar idag och att alla profeter är falska. Enligt Efesierbrevet 4:11–16 gav Kristus apostlar, profeter, evangelister, pastorer och lärare till församlingen som gåvor för att utrusta, föra till mognad och förmedla andlig överföring, för att dessa ämbeten skall fortsätta tills dess att Jesus återvänder.
Och Han gav några till apostlar, andra till profeter, andra till evangelister och andra till herdar och lärare, för att utrusta de heliga till att fullgöra sin tjänst att bygga upp Kristi kropp tills vi alla når fram till enheten i tron och i kunskapen om Guds Son, som en fullvuxen man med ett mått av mognad som motsvarar Kristi fullhet.
—Ef 4:12–13, SFB 2015
Andra människor som är obekväma med Guds sätt att verka i kraft är bundna av traditioner. De är ovilliga att acceptera ett nytt Guds verk där den Helige Ande gör något som vi inte har sett på senare tid. På det stora hela har Kristi kropp inte sett några moderna Petrusar och Paulusar. På det stora hela har de inte sett Guds tjänare verka i en sådan smörjelse som de femfaldiga tjänarna gjorde i Apostlagärningarna.
Alltför många människor är snabba att avfärda nya sätt som Gud verkar genom, bara för att detta är något nytt och unikt. Vissa anser att allt som är annorlunda är fel, bara för att det är annorlunda. Men Gud kallar oss att följa Hans Ord, snarare än dagens kristna kultur och traditioner. Och sanningen är att det inte är något nytt med att Guds kraft verkar genom smorda kärl! Apostlagärningarna är vår mall för hur församlingen ska se ut, där tecken och under “följer dem som tror” (Mark 16:17) i ett konstant flöde, en konstant uppvisning av att Guds rike har annekterat jorden!
Gud reser nu upp och smörjer moderna Petrusar och Paulusar. Han verkar idag precis som Han gjorde genom dessa två apostlar. De sjuka och demonbetryckta kommer i mängder dit där smörjelsen frigörs, under sanna smorda apostlar och profeter. Smörjelsen verkar med lätthet, kastar ut demon efter demon och helar alla olika slags sjukdomar och åkommor. Det förekommer inga strider med demoner. Smörjelsen är sann och så pass kraftfull att demoner flyr vid bara en befallning – i vissa fall så fort personen träder in i församlingssammanhanget.
Människorna behöver inte hanteras hårdhänt, knuffas ner eller få konstiga tekniker tillämpade på sig (genom till exempel att föremål placeras på dem) för att demonerna ska lämna. Det räcker med att denna auktoritet utövas i ord för att demonerna skall fly.
De smorda helandena och befrielserna som jag har beskrivit inträffar i den församling som jag leder, 5F Church, och vid de evenemang och konferenser där jag betjänar. All ära till Gud! Jag är i fullständig vördnad över att Han genom Sin nåd har förlöst Sin dyrbara smörjelse över mitt liv och använder mig som ett kärl. Jag har aldrig velat ha någon tjänst av detta slag. Jag har aldrig velat vara någon ledare, och jag föreställde mig verkligen inte detta. Jag hade aldrig någon önskan om att tala inför människor eftersom detta var min största rädsla och svaghet. Och även om det att få se människor möta Guds kärlek genom Hans kraft utgjorde min största glädje, så hade jag ingen egen önskan om att kasta ut demoner. (Jag hade bara sett några enstaka personer kasta ut demoner tidigare.)
Ändå kallade Gud mig till att vara en apostel. Jag minns Marias svar på Guds kallelse när hon sade till ängeln: “Jag är Herrens tjänarinna....Må ditt ord till mig uppfyllas” (Luk. 1:38). Det var vad jag sade i mitt hjärta när jag accepterade kallelsen. Jag känner mig så ödmjukad inför att Gud använder mig för att befria och hjälpa Hans folk. Jag är så tacksam för Hans mäktiga smörjelse som Han har förlöst till Kristi kropp i denna stund, vilket har fått väckelse att bryta ut.
Tro på HERREN, eder Gud, så skolen I bliva befästa; tro på hans profeter, så skolen I hava framgång.
—2 Krön 20:20, 1917 års översättning
Jag har upplevt sanningen i detta bibelställe i mitt liv. När jag har trott och litat på min andlige fader, som är en profet, har jag lyckats och blomstrat i min kallelse. När jag har följt hans profetiska vägledning och trott på de ord som uttalats över mig, har jag upplevt frihet, helande och överflöd i varje område av mitt liv.
För att blomstra ifråga om hälsa och i varje annat av livets områden behöver du tro på Guds sanna tjänare. Erkänn och hedra dagens sanna apostlar och profeter, utöver de andra femfaldiga ämbetena. Du kommer att känna igen dem genom deras frukt:
Ni kan känna igen dem på deras handlingar, på samma sätt som man känner igen träd och växter på deras frukt. Man plockar ju inte vindruvor på törnbuskar eller fikon på tistlar. Ett bra träd bär bra frukt och ett dåligt träd bär dålig frukt. Ett bra träd kan inte bära dålig frukt, och ett dåligt träd kan inte bära bra frukt.
—Matteus 7:16–18, Nya Levande Bibeln
Gud kallar oss att leta efter den goda frukten, och när vi finner den, kan vi veta att det rör sig om ett gott träd: en sann smord Guds tjänare. När Gud hjälper dig att se vem som är sann, är du sedan kallad till att ha tillit och tro. Du är kallad att ödmjukt komma till församlingen eller till ett sådant slags evenemang där en smord Guds tjänare verkar. Kom med tro, i övertygelse om att det finns sann smörjelse hos denna Guds tjänare och att smörjelsen kommer att komma över dig för att hela och befria dig. Skriften säger att alla blev helade under aposteln Petrus skugga (av smörjelse).
En av hemligheterna till varför alla blev helade är att folket hade tillit till och tro på Petrus tjänst. De hade hört vittnesbörden och sett frukten. De litade på och trodde på Guds sätt att frigöra mirakler genom Sina smorda tjänare. Folket hade ingen tvekan eller skepsis kring Petrus tjänst. De hade tro både på Petrus smörjelse och på Guds sätt att verka genom honom. De hade förståelse för och tro på hur auktoritet fungerar, precis som den romerske centurionen uppvisade när han helt enkelt bara bad Jesus ”att säga ordet” (Matt 8:8).
Vissa människor idag kanske tror att en Guds tjänare är smord, men de har inte tro på Guds sätt att verka genom den tjänaren. Många har tro på enskild bön och på traditionella sätt att be. Men att ha tro på enbart detta är inte att verkligen ha tro på att Gud ska hela dig; snarare utgör detta en tro på att en specifik person skall hela dig. Om detta är ditt tankesätt, “räknas” inte din tro i den andliga världen, och det kan hända att du missar ditt mirakel. Mirakler inträffar när det finns sann tro på Gud och på Hans sätt att verka i kraft genom smorda kärl som vandrar i sin av Gud givna auktoritet/smörjelse.
För att uppvisa en egen tro på Guds sätt att frigöra mirakler, behöver du positionera dig där smörjelsen flödar, antingen genom att personligen delta i en församling eller ett betjänandeevent eller genom att titta online. Kom med tro på att eftersom du följer Guds princip kring hur man tar emot helande och frigörelse, så kommer du att ta emot detta! Du kommer helt enkelt med detta slags visshet, där du själv vet att, liksom alla blev helade under Petrus skugga, så kommer du själv att bli helad idag. Gud kommer att verka i kraft över dig på det sätt som Han vill, antingen genom en enskild bön med den smorda Gudstjänaren eller genom det ord som proklameras. Du kommer med tro, vetandes att varje demon och sjukdom måste lämna tack vare Guds system där Han använder smorda tjänare som utövar sin auktoritet.
Alla mirakler manifesterar sig inte omedelbart, men Guds Ord återvänder aldrig tomhänt (Jes. 55:11). Elias tjänare såg inte omedelbart regnmolnet efter det att profeten först sade åt honom att titta efter det, men detta betydde inte att miraklet inte inträffade. Elia fortsatte att säga åt sin tjänare att gå tillbaka och titta efter molnet. Mycket riktigt, den sjunde gången så dök regnmolnet upp (1 Kung 18:43–44). Varför dök inte regnmolnet upp den första gången?
Likaså sade Elisha till Naaman att doppa sig i vattnet sju gånger. Vid den sjunde gången blev han helad från spetälska (2 Kung 5:10–15). Varför sju gånger? Varför kunde inte helandet ske efter första gången?
Jesus sade åt tio spetälska att gå och visa sig för prästerna. På väg dit blev de helade (Luk 17:12–14). Varför försvann inte deras spetälska omedelbart? Varför tog det tid för dem att bli helade?
Det enkla svaret på alla dessa frågor är att Gud ibland väljer att förlösa helande och befrielse på detta sätt. Han väljer att påbörja helandet i den andliga världen och verka i en persons liv – som en andlig operation – tills dess att personen börjar att se och känna resultatet av vad som redan har ägt rum i anden. Ibland gör Han detta utan någon specifik anledning. Han väljer helt enkelt att göra detta på ett sådant sätt. Andra gånger utgör väntan en prövning av tro, lydnad och ödmjukhet.
Gud använder olika omständigheter för att pröva och förfina oss. För vissa är väntan på att helandet ska manifesteras den omständighet där Han avsiktligt för in prövningen. När du ser en person bli omedelbart befriad men inte märker någon skillnad i dig själv, betyder inte detta att Gud älskar den andra personen mer. Detta betyder inte nödvändigtvis att den andra personen har mer tro än du. Många gånger betyder det att Gud medvetet väljer att hela och befria dig över en tidsperiod, i en process, för Hans perfekta syften.
När du tar emot en proklamation från ett smort Guds kärl, såsom “Alla demoniska andar måste lämna; all sjukdom måste lämna”, är det avgörande att du tror att dessa ord inte kommer att återvända tomhänta. Faktum är att du skall tro att miraklet har ägt rum i samma ögonblick som då ordet proklamerades, oavsett om detta inträffade enskilt eller kollektivt. Detta utgör den handling som du tar emot ditt mirakel genom. Det är som att gudstjänaren kastar en boll. Ifall du inte håller upp dina öppna händer, kommer bollen att passera förbi dig. Men om dina händer är uppe, kommer du att fånga bollen. Att tro och bekänna att “Jag tar emot; jag är helad; jag är fri; jag tror att jag just tog emot mitt mirakel” utgör handlingen av att du lyfter dina händer och fångar bollen.
När du lämnar sammankomsten är det viktigt att du fortsätter med att proklamera och att tro att du är helad och fri och att miraklet kommer att manifesteras i den fysiska världen. Detta utgör handlingen av att du fortsätter att gå och titta efter molnet, att du fortsätter att doppa dig i vattnet, att du vandrar i lydnad för att “visa [dig] för prästerna.”
Tappa inte bollen! Säg inte “Jag tar emot” under Gudstjänsten för att du, när du sedan nästa dag ännu inte har sett miraklet manifesteras, skall tappa bollen genom att tänka: “Jag antar att jag inte blev helad.” Låt inte djävulens lögner få dig att tappa ditt mirakel! Avbryt inte den andliga operationen innan kirurgen är färdig. Du behöver ta det som sker i den andliga världen på allvar och kämpa för dina mirakler! Så många personer avbryter sina mirakler för att de inte har blivit utrustade med denna andliga kunskap. Jag uppmanar dig att ta dessa ord på allvar. Gud vill inte att du någonsin igen ska missa de mirakler som Han förlöser.
När alla dessa aspekter av tro är närvarande, tror jag att vi kommer att få se Apostlagärningarna komma till liv, och det kommer att vara precis som det var med Petrus skugga. Alla blev helade. Din tro kommer att växa när du fortsätter att tro att Gud vill hela och befria dig. Kom ihåg att lita på att Guds sätt att hela och befria är perfekta. Oavsett ditt förflutna, oavsett dina tankar, så förblir Jesu kärlek till dig densamma.















Kapitel 6
HUR MAN AKTIVERAR TRON
Den vanligaste missuppfattningen kring tro är att den baseras på känslor. Sanningen är att tron är ett val. Gud uppenbarar Sin kärlek för dig, och du blir medveten om att Hans existens är obestridlig. Du kan inte se Honom fysiskt eller bevisa Honom vetenskapligt, men innerst inne vet du att Han är verklig. Det är upp till dig att välja att tro att Han är Herre. Om du är någon som måste ha bevis och älskar logik, kommer du att frestas av tankar och känslor som går emot tron på att Gud är verklig och på att Han är Herre. Du måste välja att motstå de tvivlande tankarna.
När du först gav ditt liv till Jesus hade du förmodligen starka känslor av tro. Men detta betyder inte att det alltid måste finnas känslor där. Verklig tro är uthållig. Verklig tro är att välja att underordna dina tankar och känslor till det förbund som du ingick med Gud den dag då du beslutade att följa Honom. Verklig tro är att välja att tro på Guds Ord även när dina känslor inte stämmer överens med Guds sanning. Tro handlar om lydnad – lydnad kring att ta Guds Ord som sanning.
Ty liksom kroppen utan ande är död, så är också tron utan gärningar död.
—Jak 2:26, SFB 2015
Skriften säger inte att “tron utan känslor” är död. Den säger att “tron utan gärningar” är död. Tro utgör en handling, ett val att ta emot det som Gud säger i Sitt Ord som sanning. Tro är att vara som ett barn som helt enkelt accepterar det som deras förälder säger som sanning. Barnet behöver inte bevis. Barnet tar sig inte tid att ifrågasätta det som föräldern säger. Barnet tror inte bara ifall dess känslor stämmer överens med dess tro. Barnet tror helt enkelt.
I det ögonblicket kom lärjungarna fram till Jesus och frågade: “Vem är störst i himmelriket?” Han kallade till sig ett barn och ställde det mitt bland dem och sade: “Sannerligen säger Jag er: Om ni inte omvänder er och blir som barn, kommer ni aldrig in i himmelriket.”
—Matt 18:1–3, SFB 2015
Ett av sätten som man “blir som ett litet barn” genom är att ha en barnlik tro. När Jesus säger saker i evangelierna som “Din tro har gjort dig frisk”, är det en sådan tro som Han talar om. När Han talade till Jairus efter att hans dotter hade dött, avslöjade Jesus en nyckel som skulle förlösa uppståndelsens mirakel: tro bara!
Medan Jesus ännu talade, kom någon från synagogföreståndaren Jairus hus och sade: “Din dotter är död. Besvära inte Mästaren längre.” När Jesus hörde det, sade Han till Jairus: “Var inte rädd, tro bara, så ska hon bli frisk.”
—Luk 8:49–50, SFB 2015
Många gånger efter att Jesus helat eller befriat en person, delade Han anledningen till att detta mirakel inträffat: för att de trodde!
“Vad vill du att jag ska göra för dig?” frågade Jesus honom. Den blinde mannen sade: “Rabbuni, jag vill se.” “Gå,” sade Jesus, “din tro har frälst dig.” Genast fick han sin syn och följde Jesus på vägen.
—Mark 10:51–52, SFB 2015
Sedan rörde Han vid deras ögon och sade: ‘Må det ske med er efter er tro.’ Och deras syn återställdes.
—Matt 9:29–30, SFB 2015
Skriften säger “efter deras tro”, vilket betyder att på grund av deras tro kunde miraklen inträffa.
Sedan sade Han till honom: “Stig upp och gå, din tro har frälst dig.”
—Luk 17:19
Gud mäter din tro genom dina ord och handlingar, inte genom dina känslor. Med denna uppenbarelse kan ingenting hindra dig från att ha stor tro. Utan denna uppenbarelse skulle du alltid ha en svajig tro som går upp och ner; på bergstopparna skulle du ha tro, men i dalarna skulle du tvivla. Den andliga krigföringen som vi befinner oss inom är mestadels centrerad i sinnet. Sinnet är där våra tankar och känslor finns. Om du någonsin har haft en ovälkommen tanke som trängt sig in i ditt sinne, var detta inte din egen tanke. Det var djävulens ammunition. Han hoppades att du skulle luras att tro att detta var din egen ursprungliga tanke och att du därför skulle tro att denna tanke var sanning. Därifrån skulle du sedan agera utifrån denna sanning och leva i den. Detta är fiendens huvudsakliga strategi mot varje person. Genom att få dig att tro på hans lögner ger du honom faktiskt auktoritet över dig och därmed kan han styra ditt liv.
Genom att säga: “Ta varje tanke till fånga och gör den lydig Kristus” (2 Kor. 10:5), säger Bibeln dig att du kommer att ha tankar som inte är dina egna, utan som kommer från fienden. Detta inkluderar tankar av tvivel som “Jag tror inte att jag kommer att bli helad” och “Jag vet inte om Gud verkligen vill hela mig.” Du behöver inte acceptera dessa tankar som dina egna. När du accepterar Jesus som Herre, accepterar du Honom i alla Hans vägar. Hans huvudsakliga sätt att tala är genom Sitt Ord. Jesus är förkroppsligandet av Ordet:[1] “I begynnelsen var Ordet, och Ordet var hos Gud, och Ordet var Gud.” (Joh. 1:1). När du väljer att göra Jesus till din Herre, väljer du också att göra Ordet till din sanning. I Ordet står det att genom Hans sår är du helad. Det står också att du har ett arv från Gud och att “tjuven kommer bara för att stjäla, slakta och förgöra. Jag har kommit för att de ska ha liv, och liv i överflöd.” (Joh 10:10, SFB 2015).
Dessa skriftställen är nu din sanning, oavsett hur du känner kring dem en viss dag. Ditt val är kraftfullare än dina känslor. Du har auktoritet över dina känslor. Dina känslor måste underordna sig din auktoritet.
David uppvisade denna andliga princip när han var i ett dalområde, och han därigenom upplevde omfattande andliga angrepp.
Varför är du så nedslagen, min själ, varför så orolig i mig? Hoppas på Gud, ty jag ska åter tacka honom, min frälsning och min Gud.
—Ps 42:5, SFB 2015
David väntade och väntade på att Gud skulle försvara honom och ge honom seger. I detta skriftställe erkände han att han hade känslor av depression och förtvivlan. När dagarna gick och angreppen blev allt svårare, stod han inför frestelsen att ge efter för dessa känslor. Men han visste att hans känslor inte stämde överens med den sanning som han valde att tro på: Guds Ord och Guds karaktär. Så han tog auktoritet över sin själ och talade. När David säger “oavsett vad som händer”, så gör han ett val! Oavsett hur han kände, så valde han alltid att fortsätta tro.
Gud gör det inte svårt att ha tro. Du behöver inte vänta på att känslorna ska komma. Du behöver inte vänta på att djävulen skall upphöra att angripa ditt sinne. Du kan använda den auktoritet som Gud har gett dig och agera nu! Du kan förkasta djävulens lögner och välja Guds sanning genom att tala ut den högt. Din bekännelse är det som Gud räknar som tro. Du kan ha många tankar om att du inte kommer att bli helad, men Gud tittar inte på dina känslor. Han lyssnar på det som du talar ut.
När du proklamerar: “Jag är helad genom Jesu sår” och “Jag vet att Jesus vill hela mig, för detta är mitt arv”, räknar Gud detta som din tro. Tro är när du säger: “Jag tror på Guds sätt att verka genom smorda kärl. Jag tror att den smörjelse som verkar genom detta kärl är sann och att helande/frigörelse kommer när jag positionerar mig under smörjelsen.” Din tro och proklamation är det som frigör Guds kraft till att hela och befria dig.
KAN NÅGON HELAS UTAN TRO?
I de flesta fall utgör smörjelsen (att positionera sig där den frigörs) och tron de huvudsakliga nycklarna som behövs för att låsa upp helande och befrielse. Detta betyder dock inte att det alltid är nödvändigt att en person behöver ha en egen tro för att denne skall kunna ta emot befrielse och helande.
Till exempel så beskriver Bibeln tillfällen där en herres, en förälders eller några vänners tro förlöste miraklen. En romersk centurion hade tro för att hans tjänare skulle bli helad. Jesus sade: ”’Gå hem. Det ska bli så som du trodde!’ Och i samma stund blev tjänaren frisk.” (Matt. 8:13, Nya Levande Bibeln).
Jesus sade till Jairus: “Var inte rädd, tro bara, så ska hon bli frisk.” (Luk. 8:50, NLT). När Jairus trodde och Jesus befallde flickan att “stiga upp” (v. 54), reste hon sig från de döda.
Vid ett annat tillfälle bar några män en förlamad man på en bädd och sänkte ned honom genom taket in i folkmassan, framför Jesus. “"När Jesus såg deras tro, sade han till mannen: ‘Unge man, dina synder är förlåtna.’” (Luk. 5:20, Nya Levande Bibeln). Att se deras tro, inte mannens egen tro, var det som ledde Jesus till att hela mannen.
I samtliga dessa fall var det förekomsten av att en eller flera personer trodde för en älskad person som förlöste miraklet. Idag rör sig Jesus på samma sätt – ibland tar en person emot helande och befrielse tack vare en annan persons tro. En gång i min församling, när jag började att be för en familj, så började tonårsbarnet att manifestera. Sedan lämnade demonerna honom, och han föll till marken. När han reste sig upp tog han av sig sina glasögon och förklarade med en häpen min: “Jag kan se!”
Hans mamma berättade senare att han var deprimerad och hela tiden mest höll sig i sitt rum. Han ville inte gå till kyrkan den dagen, men hans mamma insisterade. Så han kom inte med någon egen tro, men hans mamma kom med tro, och Jesus rörde sig utifrån hennes tro! Den unge mannen delade ett vittnesbörd efter gudstjänsten och förklarade att när han blev befriad medan han låg på golvet, så upplevde han ett himmelskt möte med Jesus. Han gick från att vara deprimerad, ointresserad av Gud och likgiltig inför kyrkan till att bli befriad och helad och till att få ett möte med Jesus ansikte mot ansikte. Alla dessa upplevelser med Gud tände en sådan övernaturlig eld i honom att han gav ett passionerat vittnesbörd. Denna frihet, detta helande och detta möte blev möjligt för att hans mamma trodde!
Ibland blir en person befriad eller helad utan att någon tro är närvarande, även om detta är mindre troligt. Ofta utgör detta Guds sätt att söka sådana personer. Han har detta slags nåd där det inte alltid krävs någon tro, eftersom en del personer ännu inte har mött Hans kärlek. Vi älskar Gud efter att vi har mött Hans kärlek. Gud vill att vi ska möta Honom och av egen fri vilja välja ifall vi ska följa Honom eller inte. Han vill inte att vi bara skall höra om Honom och följa Honom för att andra pressade oss till detta, eller för att våra föräldrar sade att vi borde göra det. I Guds sökande efter Sitt folk uppenbarar Han många gånger Sin kärlek genom Sin kraft.
Detta är hur Gud sökte mig, vilket ledde till att jag blev förälskad i Honom och överlät allt. Jag var en troende hela mitt liv, men det var inte förrän vid tjugofem års ålder som jag mötte Hans kraft. Innan dess trodde jag på Gud, och jag trodde att Han älskade mig, men detta var inte något “vetande” och utgjorde inte någon verklig förståelse av djupet i Hans kärlek. Mycket av min tro vilade på “människors ord angående detta” och på mina föräldrars tro.
Mitt budskap och min predikan bestod inte av visa och övertygande ord, utan av en uppvisning av Andens kraft, för att er tro inte skulle vila på mänsklig visdom utan på Guds kraft. —1 Kor 2:4–5, SFB 2015
När jag först mötte Gud i kraft, mötte jag verkligen Jesus – och jag blev förälskad! Denna kärlek är vad som rörde mig till att överlämna hela mitt liv till Honom. Jag har aldrig sett mig om igen. När jag mötte Guds kraft, så började min tro att vila på Hans kraft. Hans kraft är en del av Hans natur. Han är Kung över Guds rike, och detta rike är inte en fråga om ord, utan om kraft. Det är som skillnaden mellan att höra om en person och dennes ord genom en mellanhand och sedan faktiskt möta personen i verkligheten, där man kan se personens ögon, känna dennes handslag eller kram, och höra personens röst.
Gud uppenbarar Sin kärlek till människor genom Sin kraft på olika sätt. Gud kan presentera Sig själv och uppenbara Sin kärlek för vissa genom att befria dem. Vid nästan varje befriande som jag bevittnar vecka efter vecka har personens ansikte ett uttryck av vördnad när denne blir befriad. Man kan helt enkelt se att personen har “sett in i Jesu ögon”. Man kan märka att de har mött Hans kärlek som aldrig förr.
Vid en gudstjänst där jag betjänade, blev en man, som sades behöva “akut frigörelse”, uppknuffad på scenen, och jag kunde se att han inte ville vara där. Han uppvisade inte någon önskan om att ta emot bön och bli befriad. Den Helige Ande ledde mig till att mjukt säga: “Gud vill befria dig. Men det är upp till dig. Du har fri vilja.”
Han tvekade ett tag och sade sedan: “Jag har tagit droger i nitton år. Jag har gjort många dåliga saker.”
Jag började att be för honom, och så snart jag började att proklamera, så talade en demon genom honom: “Jag släpper honom inte.” Jag befallde demonerna att lämna honom, och så snart jag gjorde detta, så började mannen att gråta och hålla huvudet i händerna. Han blev befriad! Han sade: “Förlåt, Gud,” och fortsatte att bekänna och omvända sig. Han bad om ursäkt för att han grät och sade: “Jag har aldrig gråtit förut. Män gråter inte.” Jag sade till honom att det är omöjligt att inte gråta i Guds närvaro, eftersom Hans kärlek är så stor!
Han bekände senare att han kom till evenemanget med avsikten att hindra Guds verk. Men Guds nåd är så stor. På samma sätt som Jesus uppenbarade Sin kärlek för Saul när han var på väg att försöka hindra Guds rörelse, så uppenbarade Gud också Sin kärlek för denna man.
En satanist brukade komma till alla mina livesändningar och skriva de mest elaka och hatiska saker om Jesus och om mig. Moderatorerna blockerade denna kvinna från att kommentera, men hon skapade oupphörligen nya konton och fortsatte att skriva hemska saker. En dag rörde Guds kraft henne genom skärmen medan hon tittade på livesändningen. Hon blev befriad från depression och självmordstankar. (Hon hade försökt att begå självmord flera gånger.) Efter att ha tagit emot befrielse upptäckte hon Guds kärlek till henne och gav sitt liv till Honom!
KAN MAN DRIVA UT DEMONER UR NÅGON SOM INTE ÄR FRÄLST?
Som du kan se i de föregående exemplen kan man absolut kasta ut demoner ur icke-troende! Om du undanhåller frigörelse från en icke-frälst person, undanhåller du också Guds kärlek. När Jesus kastade ut demoner ur människor gjorde Han det aldrig till någon förutsättning att de först skulle bekänna i någon syndabön. Bibeln säger att människor kom till Honom, och Han helade dem. De kom till Jesus av nyfikenhet, av tro eller till och med med skepsis, och Han visade Sin kärlek genom att hela och befria dem.
Jesus säger att ett senapskorns tro kan förflytta berg (Matt 17:20). Förringa inte den senapskornsstora tron hos någon person. För många är detta tillräckligt för att ta bort ett berg av demoniskt förtryck och andlig blindhet.
När en person kommer till en gudstjänst där en smord Guds tjänare verkar, stiger denna person in i detta kärls andliga territorium. Så många personer har vittnat om andliga angrepp som försökte förhindra dem från att komma till min församling eller till någon gudstjänst där jag betjänade. Detta inträffar för att demonerna vet att när personen stiger in i gudstjänstsammanhanget (eller slår på livesändningen), så har denne stigit in i mitt territorium av andlig auktoritet där Guds vilja måste ske och himmelriket kommer. Detta betyder att demoner måste lämna och människor måste bli helade. Demoner vet att deras tid är ute när de individer som de förtrycker positionerar sig under smörjelsen.
Att komma till en gudstjänst eller att titta på en livesändning där Guds kraft finns utgör i sig självt en handling av tro. Kom ihåg att Gud räknar handlingar, inte känslor, som tro. Du kanske till och med har tankar och känslor av tvivel, men du går till gudstjänsten ändå. Detta är tro!
Den mängd tro som behövs för att miraklet skall inträffa varierar från person till person, och från fall till fall. En satanist som aldrig har haft någon som har berättat om Jesus, kan ta emot befrielse genom att enbart titta på en livesändning (utan någon tro och utan något annat än dåliga avsikter). Det kan vara genom att befria en sådan person som aldrig hört talas om Honom som utgör det sätt som Han presenterar Sig för personen på och uppenbarar Sin nåd. Å andra sidan kan Gud kräva mer tro för att en person som redan är en troende skall kunna ta emot mirakler.
Av den som fått mycket ska mycket begäras, och av den som anförtrotts mycket ska ännu mer utkrävas.
—Luk 12:48, SFB 2015
Detta uttalande innebär att vi inte kan vara lata och undervärdera Gud. Helande och befrielse utgör vårt arv som Guds barn. Sanna Guds barn är överlåtna och lydiga mot Honom. När Gud instruerar oss att motstå djävulens lögner och tro, behöver vi göra det med avsiktliga handlingar. Vi måste leva som sanna Guds barn för att få ta emot Hans förmåner.
Tänk på att en person som är långt från Gud, men som ändå tar emot befrielse, kanske fortfarande behöver många fler lager av befrielse. Gud kan befria en person från ett lager av demoniskt förtryck för att uppenbara Sin kärlek för personen, så att denne kan följa Honom, och sedan kommer resten av frigörelsen och helandet när denna person vandrar i tro och lydnad.
ÖVERLÅTELSENS NYCKEL
För fullständigt befriande och helande så är överlåtelse nyckeln. Ifall du har öppna dörrar till djävulen så kommer demoner helt enkelt att fortsätta att komma in. Att hålla dörrar öppna till djävulen visar också för Gud att du inte värdesätter Honom och Hans gåvor, vilket blockerar dig från att ta emot mirakler. Du har ett val att vara en svamp eller en sten som ligger i en bäck. Om du väljer att vara en svamp genom din överlåtelse, så suger du upp all smörjelse och blir fullständigt helad och befriad. Men ifall du väljer att vara en sten (med öppna dörrar, levandes i synd), så kommer ingenting att förändras hur många gånger man än ber för dig i smörjelsen. Du kommer aldrig att finna det fulla arvet utan överlåtelse. Det är upp till dig att ta tag i ditt fulla arv av ett överflödande liv.




Kapitel 7
VAD FÅR DEMONER ATT LÄMNA – NYCKEL 3: AVSÄGELSE
Som jag tidigare nämnt är de huvudsakliga nycklarna som låser upp frigörelse: (1) att positionera sig under den flödande smörjelsen och (2) att ha tro. När en hög nivå av smörjelse verkar genom en Guds tjänare är, i många fall, smörjelsen och tron de enda nycklar som behövs. Men vad menar jag med “hög nivå”?
OLIKA NIVÅER AV SMÖRJELSE
Ty vi hava icke en kamp mot kött och blod, utan mot furstar och väldigheter och världshärskare, som råda i denna mörkrets värld, mot ondskans andemakter i himmelen.
—Ef 6:12, 1917 års översättning
Detta skriftställe beskriver olika nivåer av demoniska krafter, där andefurstar utgör den högsta nivån. Mörkrets rike utgör en kopia och förvrängning av Guds rike, där samma principer i den andliga världen används, men för ondska istället för gott. Guds rike har också olika nivåer av kraft och auktoritet.
Femfaldiga tjänare bär de högsta nivåerna av smörjelse, och apostlar och profeter bär den allra högsta nivån eftersom dessa utgör församlingens grund, med Kristus Jesus som hörnstenen (Ef. 2:20). Det finns två skäl till denna ordning. De femfaldiga tjänarna behöver bära de högsta nivåerna av smörjelse eftersom (1) de är de som utrustar och öser in i andra och (2) de, särskilt apostlar och profeter, är kallade att verka i befrielsetjänst och hantera demoniska krafter för att befria de förtryckta.
I Apostlagärningarna var apostlarna de främsta Guds tjänare som utförde mirakler genom Guds kraft.
Alla greps av fruktan, och många under och tecken skedde genom apostlarna.
—Apg 2:43, SFB 2015
Gud gjorde ovanliga under genom Paulus händer, så att man till och med tog dukar och förkläden som hade rört vid hans kropp och lade dem på de sjuka, och deras sjukdomar lämnade dem och de onda andarna gick ut ur dem.
—Apg 19:11–12, SFB 2015
Att Gud gjorde “ovanliga” mirakler genom Paulus visar att Paulus bar en extraordinär smörjelse – en hög nivå av den.
Ju större brasan är, desto mer känner du värmen. Ju större smörjelsen är, desto mer känner demonerna värmen från den smörjelsen. Med en lägre nivå av smörjelse kan demoner känna sig irriterade och obekväma. De kan börja manifestera, men beroende på om smörjelsens nivå matchar den demoniska kraftens nivå, kan demonerna lämna eller så gör de det inte. Många kämpar med att kasta ut demoner och spenderar många timmar och fysisk ansträngning i processen. Den främsta orsaken till denna kamp är att det antingen inte finns någon smörjelse eller inte tillräckligt med smörjelse för att hantera den demoniska kraften.
Massbefrielse – när många människor befrias på samma gång utan någon större ansträngning från Guds tjänare – är ett tecken på att en hög nivå av smörjelse verkar genom dem. “Ni ska känna dem på deras frukt” (Matt 7:16, 1917 års övers.). Frukten som denna vers talar om är Guds tjänares karaktärsdrag såsom ödmjukhet, kärlek (inklusive kärlek till fiender), mildhet, självbehärskning och osjälviskhet (Gal. 5:22–23). Ordet frukt representerar också helande, befrielse, frälsning och förvandling som äger rum. När du ser sanna vittnesbörd vet du att manifestationerna (att falla bakåt, skrika, hosta, gråta osv.) är äkta. Du bör inte döma enbart baserat på manifestationer, utan baserat på människors vittnesbörd om sanna händelser och de förändringar som inträffar i deras liv.
Det är mycket viktigt att vi inte verkar i individualistiska, självcentrerade tjänster utan i det sanna rike som vi utgör. Vi måste identifiera var dagens Petrusar och Paulusar finns, eftersom vissa människor bara kan bli befriade under en hög nivå av smörjelse. Dessa människor är bundna under ett komplext förtryck av andefurstar som endast den högsta nivån av smörjelse kan bryta.
I denna period som vi har trätt in i har Gud rest upp moderna Petrusar och Paulusar. Öppna dina ögon och se Guds stora kraft som har förlösts på jorden. Fastna inte i din bubbla av traditionella församlingar. Stäng inte dina ögon för resten av riket och den högre nivå av smörjelse som Gud behöver att du positionerar dig under för att bli fullständigt befriad och lösa upp orenheter.
Kristi kropp behöver verka i enhet som ett sant rike, så att inte någon enda person förblir fast i demoniskt förtryck. Gud har släppt lösningen fri. Hans smörjelse är här. Hans smorda tjänare förlöser kraftfull smörjelse. Många pastorer behöver se till att deras hjordar blir ordentligt födda genom att förlösa dem till att ta emot den smörjelse som de behöver, och erkänna de gåvor som Gud har gett hela Kristi kropp: apostlar och profeter, utöver evangelister, pastorer och lärare.
AVSÄGELSENS NYCKEL 
Den näst mest avgörande nyckeln som många behöver för att låsa upp sitt befriande är nyckeln av avsägelse. Definitionen av avsägelse är att “formellt deklarera att man överger (ett anspråk, en rättighet eller en ägodel).”[1] Gud har gett dig auktoritet till att antingen acceptera Hans vilja och andel för ditt liv eller djävulens vilja och andel. När du använder din auktoritet för att endast acceptera det som Gud önskar för ditt liv, så kommer Guds andel att manifesteras och du kommer att se Guds vilja ske i ditt liv dag för dag. Guds andel för dig inkluderar ett arv av helande, frihet och ett överflödande liv.
Djävulens andel och önskan för ditt liv är motsatsen till Guds. Djävulen vill ha död, förstörelse och brist. Han vill att du ska leva i träldom, sjukdom och fattigdom. Det sätt som du utövar din auktoritet på för att åstadkomma Guds vilja är att du förkastar alla djävulens lögner och angrepp, som kan framstå som verkliga, som om att ett liv fyllt av angrepp och träldom skulle utgöra din andel. Innan något förtryck eller någon sjukdom har möjlighet att bli till verklighet i ditt liv, så börjar detta i den andliga världen som vapen som smitts mot dig, men som ännu inte har haft någon framgång.
Intet vapen, som smides mot dig, skall hava framgång.
—Jes 54:17, 1917 års översättning
Kom ihåg att vi har fri vilja. Ifall vi inte vill att vapen ska ha någon framgång, så måste vi göra det som Gud har kallat oss till att göra och ta auktoritet över de vapen som smitts. Vi kan inte bara leva som vi själva vill utan att göra något i den andliga världen, och förvänta oss att Gud hindrar alla vapen från att ha framgång. Vi måste bestämma oss för om vi skall låta vapnen få framgång. Ifall vi beslutar oss för handlingen av att vandra i auktoritet, så får vi tillgång till Guds kraft, och Han kommer att hindra dessa vapen från att ha framgång. Men om vi inte utför denna handling och bara låter vapnen träffa oss, så avaktiverar vi Guds hjälp och gör det möjligt för dessa vapen att få framgång.
Underordna er därför Gud. Stå emot djävulen, så ska han fly från er.
—Jak 4:7, SFB 2015
Stå emot djävulens lögner och angrepp som kommer som vapen i den andliga världen, så kommer vapnen inte att kunna ha framgång. De flesta förtryck skulle kunna hindras ifall man skulle stå emot djävulens lögner. För det mesta har denna nya vinet-lära om att förstå kraften i din auktoritet och kring hur du vandrar i den, missats i predikningar och i undervisningen i Kristi kropp. På grund av denna brist på kunskap har många människor tillåtit demoniskt förtryck att äga rum utan att de har vetat om det.
Till exempel kommer en ande av ångest inte omedelbart in i en person; den ges tillträde. Det börjar som ett vapen – en lögn från fienden, som talar i personens sinne: “Var rädd!” Sättet att få seger över detta angrepp är att högt tala ut: “Jag förkastar rädsla.” Du kan också säga: “Jag tillrättavisar rädsla,” eller “Jag står emot rädsla.” De exakta orden är inte det viktiga, bara innebörden. Du bör sedan tala ut Guds sanning utifrån Hans Ord. Detta utgör handlingen av att acceptera och göra anspråk på Guds vilja och andel istället för fiendens. Säg högt: “Gud har inte gett oss en ande av fruktan, utan av kraft, kärlek och ett sunt sinne” (2 Tim. 1:7). Du kan också säga: “Jesus har lovat mig fullkomlig frid i varje omständighet. Detta är mitt arv från Gud, och detta kan inte stjälas från mig.” (Se Jesaja 26:3.) Genom att förkasta djävulens lögner och proklamera Guds sanning utför du handlingen av att du underordnar dig Gud.
Ifall du tar dessa handlingar så fort du blir angripen så kan vapnet inte ha någon framgång. Djävulen måste fly när vi står emot honom och underordnar oss Gud. Detta är en andlig lag.
I många fall börjar sjukdom inte i den fysiska världen, utan i den andliga världen som ett vapen. När du har symtom på sjukdom, upplever smärta eller får en ogynnsam diagnos från läkaren, utför omedelbart den andliga handlingen av att du gör anspråk på Guds andel av helande. Denna handling kommer att ge dig seger över djävulens försök att stjäla din hälsa. Säg högt: “Jag förkastar all sjukdom,” eller “Jag förkastar denna diagnos,” eller “Jag förkastar denna smärta.” Detta kan göras efter att du lämnat läkarens mottagning; det behöver inte sägas omedelbart och inför andra. Du kan sedan proklamera: “Genom Jesu sår är jag helad. Tack, Jesus, för att du helar mig.” Återigen, de exakta orden är inte det viktiga; innebörden är det som betyder något.
Tillämpa denna princip om att förkasta djävulens angrepp och proklamera Guds sanning på alla typer av angrepp från fienden – oavsett om det handlar om beroende, din sömn, din mentala hälsa, din familj, din ekonomi eller liknande.
De som tillhör Kristus Jesus har korsfäst köttet med dess passioner och begär. Om vi lever i Anden, låt oss då också vandra i Anden.
—Gal 5:24–25, SFB 2015
Andra viktiga nycklar för att få seger över demoniska angrepp innefattar att förneka ditt kött, leva genom Anden och hålla dörrar stängda för fienden (Ef. 4:27). Om du har haft ett ångestanfall, se över vilka andliga dörrar som du kan ha öppnat till att ha orsakat detta. Ett ångestanfall betyder inte alltid att det finns en öppen dörr, men ofta är det så. Har du tittat på skräckfilmer, för mycket nyheter eller kanske för mycket politiska kommentarer? Har du lyssnat på fel röster som talar om sina egna rädslor för framtiden? Har du mediterat över osäkerheter och hinder i ditt liv? Se till att du förnekar köttets tendens att gå efter dina känslor så att du därmed genom detta skulle kunna riskera att öppna dörrar för fienden i dessa områden.
Frestelsen att inta mer och mer alkohol, socker, kaffe, sociala medier och andra substanser utgör en varningssignal om att djävulen försöker binda dig med en beroendeande. Ifall du känner av dessa frestelser behöver du förneka ditt kött och fasta från vad frestelsen än är. När det gäller din hälsa, se till att du gör allt som är nödvändigt för att ta hand om din kropp. Om du inte får tillräckligt med sömn eller äter dåligt, öppnar du dörren för djävulen att föra in sjukdom. Håll alltid din mun i linje med Guds sanning. Tillåt aldrig dig själv att uttala tankar och känslor som stämmer överens med djävulens andel.
Som jag nämnde tidigare så uppstår ibland demoniskt förtryck för att en familjemedlem i en tidigare generation, inte personen själv, öppnade dörren. När auktoritet ges till fienden genom att man öppnar dörrar och tillåter djävulens andel, så uppstår demoniskt förtryck. En viktig nyckel för att låsa upp denna frigörelse är för många att avsäga sig – att göra det som borde ha gjorts innan förtrycket uppstod, när det var i stadiet av ett “vapen som smitts mot dig.”
Att avsäga sig något är att förkasta djävulens andel i ditt liv. Det är som att säga: “Jag brukade acceptera djävulens andel genom att tro och proklamera att jag hade _________ (ångest, depression, en sjukdom, sömnlöshet, beroende osv.). Från och med nu accepterar jag inte längre detta som min andel. Jag förkastar _________. Jag accepterar och tar nu endast emot Guds andel för mitt liv. Jag accepterar och tar emot min frihet och mitt helande.”
Många av dem som hade kommit till tro gick nu fram och bekände öppet vad de hade gjort.
—Apg 19:18, SFB 2015 
Detta skriftställe visar att de människor som valde att följa Jesus offentligt avsade sig. De bekände inte sina synder öppet bara för att vara sårbara och “få detta ur systemet”, så att säga. De gjorde detta för att faktiskt avsäga sig, och detta utgjorde en nyckel till att låsa upp deras befrielse.
AVSÄGELSE FÖRSVAGAR DJÄVULENS GREPP
När du avsäger dig så sparkar du ut demonerna genom att säga: “Jag vill inte ha dig här, och du har ingen laglig rätt att vara här, eftersom jag är ett Guds barn. Jag väljer Guds vilja för mitt liv.” Kom ihåg att det är smörjelsen som krossar oket, så det är viktigt att avsäga sig synd och öppna dörrar när smörjelsen är närvarande för att befria dig. Annars kan du avsäga dig och försvaga demonerna till den punkt där de manifesterar, men inte faktiskt lämnar. I dessa situationer kan demoner “leka” med dig, tala genom dig och fortsätta att manifestera utan att lämna. Detta är anledningen till varför det är så avgörande att vara i linje med Guds principer, istället för att kasta ut demoner på vilket sätt som helst.
Det finns inte ett enda exempel i Bibeln på en person som befriar sig själv från en demon. Tvärtom sade Jesus till lärjungarna att kasta ut demoner ur andra. Tänk på att när en fånge är i en fängelsecell kan denne inte befria sig själv. Personen behöver någon som inte är i fängelse och som har en nyckel för att låsa upp sin frigörelse.
När du vet att du behöver befrielse, ta tid med den Helige Ande och låt Honom uppenbara allt som du behöver avsäga dig. Utöver att avsäga dig de specifika kedjorna av förtryck (beroende, sjukdom, ångest, depression osv.) är det viktigt att avsäga dig de öppna dörrar som förtrycket kan ha kommit igenom. Om du har talat ord av död och gått med på att få djävulens andel, avsäg dig detta genom att tala ut dessa ord. Om du har gjort anspråk på sjukdom som din andel, avsäg dig detta. Om du har tittat på videor eller lyssnat på musik som har orsakat ångest eller depression, avsäg dig detta. Om du har blivit utsatt för övergrepp, avsäg dig övergreppet. Om du har mediterat över djävulens lögner eller syndiga saker, avsäg dig detta.
På vilket sätt du än har syndat, avsäg dig detta. Avsätt tid till att skriva en lista över allt som du behöver avsäga dig. Ha Gudsfruktan när du skriver din avsägelselista och ta detta på största allvar. För vissa är det avgörande att avsäga sig vissa detaljer. Därför bör du verkligen ta tid med den Helige Ande för att låta Honom uppenbara allt från ditt förflutna som du behöver avsäga dig.
FEM TYPER AV DEMONISKT FÖRTRYCK
Det finns fem olika typer av demoniskt förtryck: demoniska andar (demoner), generationsförbannelser, förbannelser i ord, demoniska själsband och demoniska förbund. När en person är förtryckt kan de ha ett, något, eller allt av dessa. Ju mer komplext förtrycket är, desto viktigare är det att avsäga sig. Alla som är förtryckta bör avsäga sig, oavsett om detta är nödvändigt tekniskt sett eller ej för att befrielsen skall äga rum. Avsägelse är helt enkelt att vandra i din auktoritet och stå emot djävulens grepp i ditt liv. Detta utgör också en del av omvändelsen och av att fatta beslutet att lämna dina syndiga vägar bakom dig för att åta dig att följa Jesus.
AVSÄGELSE AV GENERATIONSFÖRBANNELSER
Vissa problem upprepas över generationer. Till exempel är vissa familjer – oavsett hur hårt de arbetar från generation till generation – fast i fattigdom och kan aldrig ta sig framåt. Vissa familjer ser både fadern och sönerna vara beroende. I en del ser man både mor och dotter ha okontrollerbar ångest och panikattacker. Andra finner att cancer inträffar om och om igen i varje generation. Orsaken till vart och ett av dessa scenarier är vanligtvis en generationsförbannelse.
Du är kopplad till dina tidigare generationer genom din blodslinje. Ifall det fanns en öppen dörr i en tidigare generation kan detta ha givit tillåtelse för en generationsförbannelse att komma över hela familjen. Kom ihåg att fienden bara får tillgång när han ges den. Generationsförbannelser uppstår för att en dörr öppnats i tidigare generationer.
Det är möjligt för ett barn att uppleva förtryck. Vissa barn har kämpat med sin identitet sedan de var småbarn. Vissa barn har haft raseri, demoniska drömmar, psykisk ohälsa eller ångest från en mycket ung ålder. I många av dessa fall är roten en generationsförbannelse. Ifall du känner igen en kamp som är vanlig hos många olika familjemedlemmar över generationer är roten troligen en generationsförbannelse.
Det sättet som du blir fri från en generationsförbannelse på är att avsäga dig den, att positionera dig där sann smörjelse flödar och att ha tro! Jesus kommer att krossa denna generationsförbannelse för dig och din familj. Dina barn kan bli befriade genom att du helt enkelt söker frihet från denna generationsförbannelse. Ofta vid mina gudstjänster och evenemang så har jag sett en förälder börja avsäga sig, och så snart de gör detta börjar ett  eller flera av förälderns barn att manifestera! Ibland skriker demoner ifrån barnen. Andra gånger hostar de (blir befriade), och ytterligare andra gånger faller barnen bakåt under Guds kraft.
Efter att föräldrarna avslutat sin avsägelse proklamerar jag att generationsförbannelsen är bruten, och varje gång befriar Jesus omedelbart såväl barnen som föräldrarna! Många familjer har vittnat om att efter att förbannelsen brutits så har hela familjen upplevt frihet och att förtrycket från förbannelsen har upphört.
ATT SKÖRDA VÄLSIGNELSER KONTRA FÖRBANNELSER FÖR DIN SLÄKT
Saliga är de som fruktar Herren och har sin glädje i hans bud. Deras barn ska bli framgångsrika överallt; en hel generation av gudfruktiga ska bli välsignad.
—Psaltaren 112:1–2, Nya Levande Bibeln
Detta skriftställe beskriver principen av att så och skörda. När du fruktar och tjänar Gud så kommer du att skörda välsignelser för dina barn. På grund av den fria viljan är det motsatta också sant. Gud har gett mänskligheten en fri vilja så att varje person ska besluta om denne skall följa Herren eller djävulen. Om föräldrar inte fruktar och tjänar Gud kommer de inte att skörda välsignelser för sina barn. Ju mer föräldrarna tjänar fienden, desto mer skördar de fiendens andel för sina barn.
Om du är en son eller dotter till någon som tjänat fienden finns det inget att frukta eller förtvivla över. När du kommer till Jesus krossar Han djävulens verk i ditt liv och befriar dig från generationsförbannelser eller vad som än har kommit över ditt liv på grund av dina föräldrars eller tidigare generationers synder. Poängen som många troende missar är att du måste följa Guds vägar för att ta emot fullständig befrielse. I de flesta fall bryts inte generationsförbannelser automatiskt så fort du bekänner att Jesus är Herre. Du behöver positionera dig där smörjelsen flödar för att smörjelsen ska krossa oket. Om du känner till detaljerna kring de öppna dörrar som dina föräldrar och tidigare generationer har haft, så inkludera dessa i din avsägelselista.
AVSÄGELSE AV ORDFÖRBANNELSER
En förbannelse i ord är ett förtryck som kommer från ord som uttalats av dig själv eller av en annan person.
Tungan har makt över död och liv; de som älskar att tala får skörda konsekvenserna.
—Ords 18:21, Nya Levande Bibeln
Den andra delen av denna vers betyder att de som talar vårdslöst, och säger vad de känner, kommer att skörda dåliga konsekvenser. Djävulen för med sig tankar och känslor ibland, och när du uttalar dessa negativa tankar och känslor kan du förbanna dig själv. Ju mer du uttalar negativa ord, desto mer ger du djävulen tillgång till att föra in en förbannelse genom dessa ord. Du har makt att föra “död” till ditt liv genom att tala negativa ord.
Om du talar emot vad din identitet i Kristus är, kommer fel känslor och i vissa fall sexuella attraktioner att bli starkare och kan övergå i förtryck. Om du säger att du aldrig kommer att få ett jobb och alltid kommer att vara fattig, öppnar du dörren för demoniskt förtryck att komma in i detta område, vilket övernaturligt hindrar dig från att få ett jobb och tjäna pengar. Om du säger att du kommer att få samma sjukdom som familjemedlemmar har, öppnar du dörren för den sjukdomen att komma. Om du säger att du inte har vad som krävs för att göra det som Gud kallar dig till, kan du finna att det finns en övernaturlig kraft som alltid försöker att dra dig bort från Guds vilja.
Avsäg dig vilka ord av död du än minns att du uttalat i det förflutna. Vad du än minns att du sagt som går emot Guds Ord och sanning bör du avsäga dig för att säkerställa att varje förbannelse i ord bryts.
Det är också viktigt att avsäga dig negativa ord som har talats till dig. Många människor har så många negativa ord fästa vid sig i den andliga världen, eftersom de aldrig har förkastat de ord av död som människor har talat till dem. Ibland kommer de vapen som har smitts mot dig i form av ord som har uttalats av andra. Du behöver handla genom att förkasta dessa ord, så att dessa vapen inte får framgång.
Ta tid med den Helige Ande och gör en lista över alla negativa ord du kan minnas som har talats till dig, om dig och om din framtid. Jag uppmuntrar dig att pausa och ta tid att skriva denna lista. I kapitel 10 kommer jag att proklamera att alla dessa ord och förbannelser lämnar ditt liv i Jesu namn. Ta så lång tid som du behöver till att skriva denna lista innan du fortsätter att läsa.
VAD ÄR SJÄLSBAND?
En annan typ av förtryck är demoniska själsband. Själsband bildas inom varje nära relation. En bokstavlig andlig koppling sker mellan två personer som är nära. Det finns goda, gudfruktiga själsband, och det finns dåliga själsband. Exempel på gudfruktiga själsband inkluderar dessa:
Mellan make och maka

Jesus svarade: "Att en man därför ska lämna sina föräldrar och hålla sig till sin fru, så att de två blir ett. De är alltså inte längre två utan ett. Och vad Gud har förenat, får människan inte skilja åt.”
 —Matt 19:5–6, Nya Levande Bibeln


Mellan andlig förälder och andlig son eller dotter

Fördenskull har jag sänt till eder Timoteus, som är mitt älskade och trogne barn i Herren; han skall påminna eder om mina vägar i Kristus Jesus, såsom jag lär i alla församlingar överallt.
 —1 Kor 4:17, 1917 års översättning
I fråga om hur Paulus skrev om Timoteus kan du se en närhet i den andliga världen för rikets syfte. Den kärlek som Paulus visade Timoteus genom att ösa in i honom utgjorde också en kärlek till Guds folk, eftersom Paulus visste att många fler av Guds folk skulle byggas upp och betjänas när han överförde smörjelsen till Timoteus och utrustade Timoteus till att vara ett kraftfullt Guds kärl.
I Gudsförordnade vänskaper

När David hade talat färdigt med Saul, fästes Jonatans själ vid Davids själ, och Jonatan älskade honom som sig själv.
 —1 Sam 18:1, SFB 2015
Jonatans själ var bokstavligen bunden till Davids. Och Jonatans kärlek till David var övernaturlig, särskilt eftersom detta var en ren relation. Vanligtvis hör vi endast om personer som älskar någon annan som sig själv, när det gäller man och hustru. Men denna relation var övernaturlig – själsbandet var rent, gudfruktigt, kraftfullt och för Guds rikes syfte.
Jonatan älskade inte David för att David hade en fantastisk personlighet och var rolig att vara med. Jonatan älskade David för att Gud ledde honom till det. Gud ledde Jonatan till att erkänna det viktiga arbete som Han utförde genom David och till att se David med Hans ögon. 
Föreställ dig hur Gud ser Sina tjänare som genom överlåtelse och lydnad tillåter Honom att göra allt som Han vill genom dem, att uppvisa kärlek till Hans folk och befria och hela dem. Detta är en särskild och passionerad kärlek som Gud har för Sina tjänare.

Så Jonatan såg David med Guds ögon, och det är genom detta som han kunde älska David så pass övernaturligt. Gud visste att David behövde en gudfruktig man som skulle tjäna honom och hjälpa honom att uppfylla hans gudagivna uppdrag. Därför placerade Gud dessa två tillsammans för att utföra Hans planer. Detta själsband var så starkt att det hindrade djävulen från att slita isär David och Jonatan. Det fanns en övernaturlig kraft som höll dem samman för Guds syften.


AVSÄGELSE AV DEMONISKA SJÄLSBAND
Låt er inte bedras: ‘Dåligt sällskap fördärvar goda seder.’
—1 Kor 15:33, SFB 2015
Om du formar en nära relation med fel person kommer dina goda seder att fördärvas. En person som tror att den har viljestyrka och är allvarlig med sina goda moraliska standarder kanske säger: “Jag kan vara stark nog att inte låta denna person fördärva mig.” Men denna vers talar om en övernaturlig princip i den andliga världen som inträffar när du tillåter fel person att komma nära. Ett demoniskt själsband kommer att bildas. När detta inträffar är du bokstavligen kopplad till denna person, och det fördärv som kommer från personen kommer att vara oundvikligt i ditt liv.
Gå inte i ok tillsammans med dem som inte tror. Vad har rättfärdighet gemensamt med orättfärdighet? Eller vad har ljus för gemenskap med mörker? Vad har Kristus gemensamt med Belial? Eller vad har en troende gemensamt med en icke-troende? Vad har Guds tempel för överenskommelse med avgudar? Ty vi är den levande Gudens tempel, så som Gud har sagt: ‘Jag ska bo bland dem och vandra bland dem, och jag ska vara deras Gud, och de ska vara mitt folk. Dra därför ut från dem och skilj er från dem,’ säger Herren, ‘och rör inte vid det som är orent, så ska jag ta emot er med välvilja.’
—2 Kor 6:14–17, SFB 2015
Detta skriftställe talar om allvaret i att vara ojämnt sammankopplad i någon form av relation. Att vara i en ojämnt sammankopplad relation är att ha en stor öppen dörr för fienden och detta kan leda till att ett demoniskt själsband bildas.
Den enda ojämnt sammankopplade relation som Gud tillåter under särskilda omständigheter är äktenskapet. Ifall en person blir frälst efter äktenskapet och maken eller makan inte är det, eller om båda börjar äktenskapet som ljumma kristna och endast en blir överlåten, är Guds nåd tillgänglig för dessa relationer. Den kristna maken kan be och tro till frälsning för den andra maken.
Varje omständighet är olik andra och bör hanteras utifrån fall för fall, ledd av den Helige Ande. Till exempel, när en make eller maka av egen fri vilja fortsätter att förneka Jesus under en lång period, behöver den troende maken visdom från den Helige Ande för att veta vilken riktning personen skall ta gällande äktenskapet.
Om du är i ett äktenskap där din make inte är frälst eller är ljum, var då viss om att Guds nåd täcker dig, men var samtidigt vaksam i anden. Om du inte är allvarlig med ständig lydnad till Gud och ståndaktig i att förkasta djävulens lögner, blir det lätt för fienden att föra in förtryck för dig genom den icke-troende makens inflytande. Du måste vara allvarlig med att konsekvent förkasta djävulens lögner och förbli fokuserad på Jesus och fylla dig själv med Hans Ord.
HAR DU ETT DEMONISKT SJÄLSBAND?
Det främsta tecknet på att du har ett demoniskt själsband med någon är när du känner dig manipulerad av personen. Denna person kanske vill kontrollera dig, och personen manipulerar dig därför till att göra som den vill, och hotar med emotionella eller fysiska övergrepp. Ifall du känner press att behaga en särskild person och inte har denna människobehagande känsla gentemot andra, är detta ett tecken på att du har ett demoniskt själsband.
Kanske är du seriös med att alltid behaga Gud i varje omständighet, förutom när det gäller situationer med denna person. Kanske har du gett efter för frestelser eller kan se dig själv göra det för att behaga den här personen. Du kanske känner ångest vid tanken på att denna person skulle bli besviken på dig. I romantiska relationer är det ofta demoniska själsband som är anledningen till att vissa personer fortsätter att gå tillbaka till kränkande pojkvänner eller flickvänner eller till partners som de vet inte är bra för dem.
Demoniska själsband kan bildas i romantiska relationer, vänskaper och i mentorskap. När du väl känner igen ett demoniskt själsband i ditt liv är det mycket viktigt att avsäga dig detta. Proklamera högt i stil med: “Jag vill inte bli kontrollerad av denna person. Jag vill inte bry mig om vad denna person tycker. Jag vill inte längre vara i någon relation med denna person. Jag avsäger mig detta själsband.”
Ibland kan fysiska föremål bära en demonisk kraft, vilket hjälper till att hålla ett demoniskt själsband intakt. Smycken som givits av den som du är kopplad till kan bära demoniska anknytningar. Vid tillfällen när jag betjänar avsäger sig en person ett demoniskt själsband och tar därefter av sig sin ring, och omedelbart så vidrör Guds kraft personen, och den blir befriad. Det är viktigt att du låter den Helige Ande uppenbara vilka föremål som någon person har givit dig som kan ha demoniska anknytningar. Du bör avsäga dig dessa och kasta bort dessa föremål, samtidigt som du positionerar dig där smörjelsen flödar. Smörjelsen flödar ur denna bok. I kapitel 10 kommer jag att be för dig, och Gud kommer att befria dig från demoniska själsband, om det är detta slags frihet du behöver.
FYSISKA OBJEKT MED DEMONISKA ANKNYTNINGAR
Ett antal som hade utövat trolldom samlade sina böcker och brände dem offentligt. När de räknade ut värdet av böckerna, blev summan femtio tusen silvermynt. På detta sätt spreds Herrens ord vida omkring och växte i kraft.
—Apg 19:19–20, SFB 2015
Som tidigare nämnts så kan vissa föremål ha demoniska anknytningar. Alla föremål för häxkonst, såsom tarotkort, bär demoniska anknytningar, liksom föremål som används inom New Age-praktiker.
Vissa smycken med symboler såsom det onda ögat har demoniska rötter, pekar på andra gudar och kan bära demoniska anknytningar. Föremål som föreställer avgudar är andra exempel. Återigen kan föremål som givits med avsikten att manipulera också bära demoniska anknytningar. Det kan finnas tillfällen då en person försöker att ge dig en gåva och någonting känns fel med den. Kanske är personen påträngande och försöker tvinga fram en relation med dig. Kanske har du sett varningssignaler hos en person, såsom svartsjuka, så att det verkar konstigt att personen skulle ge dig en gåva eller mat. I dessa typer av situationer är det bäst att inte äta maten eller ta emot gåvan. (I de flesta fall är det okej att ta emot gåvan i givarens närvaro men att kort därefter avsäga dig den och kasta bort den.)

Demoniska anknytningar kan finnas hos en mängd olika föremål. Ta tid med den Helige Ande och låt Honom visa dig vilka föremål som bör kastas bort och det bästa sättet att kasta dem eller till och med bränna dem på. Du kan samla dessa föremål och förbereda en sopsäck för att kasta bort dem när jag ber för dig i kapitel 10.
AVSÄGELSE AV DEMONISKA FÖRBUND
Förbund är mycket kraftfulla i den andliga världen, vare sig de är gudfruktiga eller demoniska. Exempel på gudfruktiga förbund inkluderar löften eller åtaganden att tjäna Gud under resten av ditt liv, att vara planterad där Gud har kallat dig att bli det och att vara en andlig son eller dotter till din andliga förälder (såsom Elisha gjorde ett förbund med Elia), samt äktenskapsförbund. När du ingår ett gudfruktigt förbund i ord, skyddar en kraftfull övernaturlig kraft från Gud detta förbund och gör det konkret.
Det finns också demoniska förbund. Att utöva häxkonst är handlingen att erbjuda sig att vara djävulens tjänare. Högre grader av förbund förekommer också inom häxkonst, beroende på vilken nivå av tjänst till djävulen som en person åtar sig. Sedan finns det förbund om död som människor ingår, många gånger ovetandes. När en person säger: “Jag vill dö,” eller någonting liknande, utgör detta en handling i den andliga världen som innebär att ingå ett förbund med djävulen, vilket ger honom auktoritet att sända en demon för att påverka personen att ta sitt liv.
Om du någonsin har ingått ett demoniskt förbund är det avgörande att du avsäger dig det genom att säga: “Jag avsäger mig att ha ingått förbundet att jag skulle _____ .” Om du någonsin har sagt att du ville dö och/eller utfört självmordsförsök, bör du säga något i stil med: “Jag avsäger mig att ha sagt att jag ville dö. Jag avsäger mig att ha mediterat över att ta mitt liv. Jag avsäger mig att ha gjort planer och att jag försökt att ta mitt liv. Jag vill leva. Jag väljer att följa Jesus.”
Som jag nämnde tidigare, när sann smörjelse är närvarande, lämnar de flesta demoner snabbt och enkelt. Det är inte nödvändigt att varje enskild person måste avsäga sig saker, eftersom smörjelsen är så pass kraftfull att många demoner inte ens kan kämpa emot. Det finns demoner på lägre nivå, demoner på högre nivå och nivåer däremellan. I vissa fall finns det flera demoner i en person, och i andra bara en. Ibland förekommer ett komplext förtryck, såsom när en person har gett mycket auktoritet till djävulen. En person som har tjänat djävulen genom att utöva häxkonst har vanligtvis ett mer komplext förtryck än en person som inte har gjort det.
Ibland lämnar en demon medan jag predikar. Jag har hört flera individer vittna om att de känt hur demoner har lämnat dem under predikan medan de satt på sina platser, och de blev fria! Dessutom inträffar det ofta, mitt under min predikan, att en demon börjar att tala, skrika eller manifestera på något annat sätt i någon person. Detta inträffade också när Jesus betjänade:
Sedan kom Jesus till Kafarnaum i Galileen och där undervisade Han folket i synagogan på vilodagen. De var mycket häpna över Hans undervisning, för Han talade med makt och myndighet. I synagogan fanns den här dagen en man som var besatt av en ond ande, och han började ropa: ”Vad har Du med oss att göra, Jesus från Nasaret? Har Du kommit för att ta död på oss? Jag vet vem Du är, Du Guds heliga tjänare!” Men Jesus sa strängt till den onda anden: ”Tig! Far ut ur honom!” Och den onda anden kastade mannen till golvet inför allas ögon och for sedan ut ur honom utan att skada honom. Människorna i synagogan blev alldeles förskräckta och började diskutera mellan sig: ”Vad är det med den här mannens ord? Vilken makt och myndighet! Han befaller de onda andarna att lämna sina offer, och genast far de ut."
—Luk 4:31–36, Nya Levande Bibeln
När en demon talar eller skriker ur en person medan jag predikar, följer jag Jesu exempel. Jag pausar predikan för ett ögonblick och konfronterar demonen, och befaller den att lämna. Och ära till Gud, demonerna lämnar alltid! Jag fortsätter sedan att predika.
Denna typ av demoner som inte ens klarar sig genom en predikan är demoner på lägre nivå. De har inte ett lika starkt grepp som andra demoner. Det är fantastiskt att inse att du, bara genom det att du deltar i en gudstjänst där Gud rör sig i kraft genom ett kärl, kan bli befriad redan innan någon ens bett för dig. Eller så kan du titta på en gudstjänst online och bli fri så snart du kopplar upp dig, till och med utan att någon ber över dig. Detta är Guds otroliga kraft som nu är tillgänglig för alla som helt enkelt kommer som ett barn och tar emot.
När jag börjar att proklamera att demoner måste gå, antingen genom att be för människor individuellt eller kollektivt, lämnar många demoner omedelbart. Dessa demoner klarar sig genom predikan, men när auktoritet utövas med ord förlorar de sitt grepp och kastas ut. Andra demoner verkar mer envisa och svarar med ett nej när jag befaller dem att gå. I vissa sådana fall är demonerna inte särskilt kraftfulla; de försöker bara med all sin kraft att göra ett sista försök innan de vet att deras tid är ute. Det är som när ett barn gnäller när en förälder ber dem att utföra en syssla. Gnället gör inte att barnet slipper att göra det som det måste; det förlänger bara processen lite.
Men andra demoner som kommer med motstånd är faktiskt demoner på högre nivå, eller där förtrycket är komplext; därför behövs fler nycklar för att låsa upp frigörelsen. Detta kan innebära att avsäga sig ett demoniskt förbund. När en demon talar ur en person: “Jag äger henne/honom,” betyder detta vanligtvis att personen har ingått ett demoniskt förbund. Demoner säger sådana ord eftersom personen har gett dem laglig rätt att föra in död i personens liv. Tidigare har personen fattat ett beslut att ge demonen auktoritet. Personen behöver avstå från denna auktoritet genom att avsäga den, så att demonerna förlorar sin lagliga rätt att stanna.
Jag måste dock nämna att du inte bör lita på att demoner ger dig andlig insikt, eftersom demoner kan ljuga. Jesus ställde ibland en fråga till demoner och de svarade med sanningen eftersom Jesus alltid var ledd av den Helige Ande och vandrade korrekt i Sin auktoritet. Demoner ljuger när man avviker från att vandra i sin auktoritet och börjar att ge dem för mycket uppmärksamhet.
I situationer där avsägelse är en nödvändig nyckel för en persons befrielse, är det som att demonernas grepp över dem lossnar när de avsäger sig detta. Och sedan, när Guds smorda tjänare befaller demonerna att gå, är smörjelsen som en explosion av eld som tvingar ut dem. Avsägelse är som att låsa upp kedjorna runt dig, och sedan lyfter smörjelsen de tunga upplåsta kedjorna från dig.
Med denna nya insikt om det förtryck som du kan vara under, kommer du nu att kunna avsäga dig i detalj för att låsa upp din frigörelse. Ta tid med den Helige Ande för att utveckla din avsägelselista. När du söker din frigörelse, kom ihåg att det inte alltid är en frigörelse som äger rum vid ett och samma tillfälle som ger fullständig frihet. För vissa kommer den Helige Ande att befria lager för lager när Han uppenbarar fler och fler saker som du behöver avsäga dig och när du rör dig närmare fullständig överlåtelse (ifall du inte redan är där).
Vi kommer att diskutera en ytterligare viktig typ av förtryck, samt de öppna dörrar som leder till detta förtryck, i detalj i nästa kapitel.












Kapitel 8
HÄXKONSTENS VERKLIGHET
Det finns två typer av andlighet: andligt liv lett av Gud eller andligt liv lett av djävulen. När det gäller det övernaturliga finns det bara två källor: Guds kraft eller djävulens kraft. Ett neutralt andligt liv eller en neutral övernaturlig kraft existerar inte. Varje människa är skapad till Guds avbild och likhet. På grund av detta önskar små barn inte automatiskt någon ondska. Alla människor har en naturlig benägenhet mot godhet. Det är när man börjar att påverkas av djävulen genom fel personer, media eller andra influenser som vissa personer börjar att önska mindre och mindre godhet.
När en tragedi som till exempel en flygplanskrasch eller en masskjutning inträffar, gläds de flesta människor runt om i världen inte åt detta, utan de sörjer istället över det. Att visa genuin empati och önska gott för alla människor är deras naturliga benägenhet. Djävulen vet att de flesta människor inte önskar ondska, så han har med list lockat in människor i ett mörker av “andliga praktiker”, utan att personerna vet om att de samarbetar med mörkret.
Och det är inte något att förvåna sig över, för Satan själv förklär sig till en ljusets ängel.
—2 Korintierbrevet 11:14, SFB 2015
Detta skriftställe betyder att djävulen leder människor till ondska genom ett paket “som ser moraliskt ut”. Djävulen förklär sig som en ljusets ängel på många sätt. Ett omfattande sätt är genom andra religioner och andra andliga praktiker. Fadern, Sonen (Jesus) och den Helige Ande – de tre i en – är Gud; det finns ingen annan sann Gud. Anden bakom Buddhas gud är en demonisk ande, inte en helig ande. Detsamma gäller för gudarna i alla andra religioner. När människor tillber en gud som inte är Jesus, öppnar de automatiskt dörren för djävulen och tillåter honom att ha auktoritet över deras liv och att föra in demoniskt förtryck.
Om du någonsin har tillbett en annan gud är det avgörande att du avsäger dig detta, och avsäger dig alla ritualer och praktiker som du deltog i inom denna religion. Om du hade avgudar eller föremål som representerade dessa gudar (som en Buddhastaty), avsäg dig dessa föremål och allt du gjorde med dem. Gör dig sedan av med dem genom att antingen slänga dem eller bränna dem.
Att tillbe andra gudar utgör en öppen dörr för generationsförbannelser. Ibland är en viktig nyckel som bryter generationsförbannelsen över en familj att man avsäger sig tillbedjan av andra gudar i familjen – att avsäga sig å familjemedlemmarnas vägnar i tidigare generationer.
NEW AGE-PRAKTIKER
Alla icke-kristna andliga praktiker som åberopar övernaturliga krafter utgör en öppen dörr för djävulen. När du söker Gud, tar du emot Hans Helige Ande för att hjälpa dig. När en person söker sådant som helande, energi, insikt om framtiden och ett “högre medvetande,” tar de emot demoner som är tänkta att ge dem dessa krafter. Demoniska krafter utgör djävulens förfalskning av smörjelsen.
Medium: förfalskning av det profetiska
En profet får insikt om framtiden genom Guds kraft (den smörjelse som verkar inuti profeten). En synsk person får sin insikt från demoner.
När du är en troende som är överlåten och lever enligt Guds vägar, inklusive att du är planterad i en församling som ger dig ett täckande beskydd (den smörjelse som flödar från ledaren till resten av församlingen), kan demoner inte följa dig till platser och observera dig. Men om du någonstans talar offentligt där demoner finns i andra människor, kan dessa höra vad du säger.
Ifall en person inte är en överlåten troende, kan demoner förtrycka den personen och därmed rapportera till andra demoner, eftersom dessa utgör en del av ett rike. Precis som troende talar med andra troende och änglar verkar tillsammans med Gud, och inte på eget bevåg, så arbetar demoner tillsammans som en del av deras enade demoniska rike. När en person är förtryckt, så kan demonen höra de ord som personen talar. Ifall en person inte är förtryckt av en demon, men talar ut ord av död (negativa bekännelser), är det som om att personen talar på djävulens “radiofrekvens.” När en person talar negativt kan djävulen ofta höra detta.
Synska använder sin kunskap från demoner för att säga saker som de inte skulle kunna känna till utan en övernaturlig kraft. För att bygga förtroende säger synska personer något om en människas framtid för att locka denna person att fortsätta komma. Dessa synska personer samarbetar med fienden, för att tillkännage fiendens vilja för personens framtid. Ifall en sådan person inte omvänder sig, avsäger sig och tar auktoritet över vad den synska personen sade, kan denna “förutsägelse” verkligen inträffa.
Ibland talar den synska personen ut “goda” saker om ens framtid. Detta är alltid en lockelse från djävulen, som förklär sig som en ljusets ängel, för att man skall fortsätta att lyssna på den synska personen och betala denne (vilket innebär att så in i djävulens rike).
Ifråga om tarotkort så används också demoniska krafter till andlig insikt och vägledning. När en person använder tarotkort öppnar denne dörren för demoner. Att söka horoskop för andlig insikt faller också inom denna kategori. De olika horoskopen representerar gudar och gudinnor som finns i hinduiska, egyptiska och grekiska kulturer. Källan bakom varje falsk gud (allt annat än Jesus) är en demon. Ifall du konsulterar horoskop för vägledning och insikt, konsulterar du faktiskt demoner.
När du medvetet konsulterar horoskop för att ge dig vägledning och insikt, öppnar detta en dörr till en demon. Ifall du tittar på ett nyhetsprogram och någon nämner vad ditt dagliga horoskop är, så öppnar inte detta någon dörr. Det är handlingen av att medvetet söka upp ditt horoskop för insikt och vägledning i ditt liv som tillåter en demon att få tillgång. Ifall du i det förflutna bara läste ett horoskop i en tidning på ett vardagligt sätt, utan att du tog det till hjärtat, så öppnar inte detta någon dörr till en demon. Men det är alltid bäst att vara på den säkra sidan och avsäga dig detta, ifall du är osäker på huruvida du har öppnat någon dörr eller ej.
Reiki och kristaller: förfalskning av handpåläggning och Guds helandekraft
Reiki är en japansk “helande teknik” som påstås manipulera kroppens energiflöde och främja avslappning. Ordet Reiki består av de japanska orden rei, som betyder “universell,” och ki, som betyder “livsviktig livskraftsenergi.”[1] Denna övernaturliga energikraft är en demonisk kraft. Ifall en person utför eller tar emot ett Reiki-helande, har denne bjudit in den demoniska kraften till att utföra “helande.”
Att använda kristaller utifrån tron att dessa kommer att ge helande är också att bjuda in demoniska krafter. Gud skapade kristaller, men Han skapade dem inte för att användas som medium för helande. Jesus är den enda helaren. Vi skall endast söka Guds kraft för helande, inte något föremål eller någon kraft.
Ibland kan Gud leda ett smort kärl till att överföra smörjelsen till något som en tygduk, såsom Paulus gjorde (Apg. 19:11), men det är ett sant smort kärl som gör det här. I en sådan situation så överför det smorda kärlet Guds kraft till föremålet – så det är inte föremålet självt, utan Jesu kraft som en person söker för helande. De som söker kristaller för helande söker föremålen, inte Jesu person. När du söker en övernaturlig kraft som inte är Jesus, öppnar du automatiskt en dörr för demoner.
New Age-meditation och manifestering: förfalskningar av bibliska principer
Låt denna lagbok alltid vara i din mun. Tänk på den dag och natt, så att du noga följer allt som står skrivet i den. Då ska du ha framgång och lyckas.
—Jos 1:8, SFB 2015
Att meditera över Guds Ord är ett viktigt sätt att förbli fokuserad och andligt stark. Att meditera över Guds Ord och det som är gott (Fil. 4:8) gör dig mer andlig i en sådan mening att detta gör dig mer lik Jesus. Det öppnar dina öron och ögon för att höra och se Gud tydligare. De som mediterar på New Age-sättet (utan att tro på Jesus) mediterar för att bli mer “andliga” och “låsa upp sin andliga förståelse.” De öppnar sig själva och bjuder in “energi” för att fylla dem. När människor söker en “energi” eller övernaturlig kraft som inte är Jesus, öppnar de sig för demoniska krafter.
Den New Age-praktik som kallas för manifestering – tanken att använda positiva tankar som energi för att attrahera eller skapa positiva upplevelser[2] – är också demonisk. Manifestering är en annan biblisk princip som djävulen har förvrängt. Eftersom djävulen känner till kraften i Guds principer, förvränger han dem och skapar förfalskningar, så att människor blir bedragna av “resultaten.” När människor använder bibliska principer utanför tron på Jesus, kommer de att finna att principerna “fungerar”, eftersom de utgör andliga lagar, som att 1 + 2 = 3. Men när de gör detta utanför Jesu vägar, så öppnar de dörrar till demoner, och de “välsignelser” som dessa personer tar emot kommer med sorg. Välsignelserna är inte skyddade. Därför så kommer allt som dessa personer erhåller från New Age-manifestering från en demonisk rot, och kan försvinna när som helst.
De som väljer att fortsätta att tro på sina drömmar, att tala positivt och att arbeta mot sina mål, kommer troligen att se positiva resultat. Dessa personer kommer sannolikt att uppnå sina drömmar, eftersom de tillämpar bibliska principer. Men ifall välsignelsen av att man uppnår en sådan dröm inte kom med hjälp av Gud, så bär den inte Hans beskydd. En sådan dröm som uppnås genom manifestering kan antingen falla samman eller förbli intakt, men denna person kan inte ens njuta av uppfyllelsen av den, eftersom personen plågas av demoner. I motsats till detta kommer Guds välsignelser utan sorg (Ords. 10:22).
Yoga: förfalskning av att vara sammanokad med Jesus
Yoga är en annan New Age-praktik som kan öppna dörrar till demoner. Yoga kommer från ett sanskritord som betyder “ok” eller “förening” och beskriver “en grupp av fysiska, mentala och andliga praktiker eller discipliner som har sitt ursprung i det forntida Indien” och syftar till att kontrollera (binda) och stilla sinnet.[3]
Yoga har sitt ursprung i hinduismen. Dess ursprung är inte bara kulturellt, utan religiöst – tillbedjan av en falsk gud (demon). Eftersom yoga betyder “ok,” behöver vi fråga: “Ok till vad?” Yoga utgör en bindning eller “förening av sinnet och kroppen med universell energi.”[4] Kom ihåg att varje “energi” eller övernaturlig kraft som inte är Guds kraft (Jesus) är demonisk. Så yoga betyder bokstavligen att man binder sig själv till demoniska krafter. Ställningarna, som är namngivna efter hinduiska gudar, skapades ursprungligen för att tillbe dessa gudar och bjuda in deras “energi” i ens kropp för att ge frid, energi och andlig insikt. Kundalini-yoga åberopar specifikt kundalini-anden; de som deltar i denna aktivitet bjuder in, och önskar, att denna ande skall komma in i deras kroppar och röra sig.[5]
Ifall du som kristen deltar i en yogaklass utan någon avsikt att tillbe andra gudar eller bjuda in demoniska krafter, är detta okej? Många tycker det, men ärligt talat är det som att leka med elden och andligt sett, farligt. Det är som att lämna dörren olåst. Detta innebär inte att någon tjuv garanterat kommer att komma in, men varför ta risken? Ursprunget och källan bakom denna praktik är demonisk. Så det är bäst att inte utöva någon yoga överhuvudtaget, och att inte inta några yogapositioner. Det finns andra sätt att stretcha och många andra positioner som du kan röra din kropp genom för träning och välbefinnande.
Att söka skydd utanför Jesus bjuder in demoner
Samtliga praktiker som hittills nämnts utgör portaler som ger tillgång till demoner. Att komma till altaret i kyrkan och söka Jesus, när detta än sker i ditt liv, utgör en portal (dörr) till Guds rike, där du får tillgång till den Helige Ande och mirakler från Jesus. När du tar del av falska altaren, får du tillgång till den demoniska andliga världen, och det är där som demoner kan komma och få tillgång till en persons liv.
En annan portal som öppnar dörren för demoner är att bränna salvia för “beskydd.” När människor bränner salvia gör de detta för att “hålla ond energi borta.” Men de gör faktiskt det motsatta – de bjuder in demoner. Det finns andra praktiker som människor tror ger skydd fastän de i själva verket åberopar demoner, inklusive att bära smycken med det onda ögat. En annan praktik är att hänga upp drömfångare utifrån tron på att dessa kommer att stoppa dåliga drömmar och skydda personen från ondska.
Ifall du någonsin har utfört någon av dessa New Age-praktiker, avsäg dig dem, och Jesus kommer att befria dig!
ATT UTÖVA HÄXKONST
Djävulen bjuder in och övertalar människor till att tjäna honom, och praktiserande häxor och trollkarlar är verklighet. Han lockar dem med framgång, berömmelse, pengar och ibland “kärlek” från honom (som han aldrig kan ge). Vissa människor överlåter sig själva till djävulen i utbyte mot att deras önskningar uppfylls. Djävulen har övernaturliga krafter till att ge dessa personer framgång, berömmelse och pengar, men hans “välsignelser” kommer alltid med sorg. Dessa så kallade gåvor kommer med kostnaden av att man blir plågad av demoner och får tillbringa en evighet i helvetet – det vill säga, om personerna inte omvänder sig och ger sina liv till Jesus.
Du kanske har märkt att vissa människor är miserabla, trots att de har framgång och pengar. Anledningen till att så många kändisar och andra rika människor begår självmord, är att deras “välsignelser” kom med detta slags sorger av demoner av depression och död som plågade dem.

När människor tjänar djävulen, för de med sig död och förstörelse. Vissa utför mänskliga offer. Häxor och trollkarlar skickar demoner till människor och sänder förbannelser. En person “fångar inte upp” några demoner genom att befinna sig på en plats där demoner kastas ut. Det är en lögn från djävulen för att försöka hindra människor från att komma dit där Guds kraft flödar, och från att söka befrielse, av rädsla för att de skall “fånga upp” andra demoner. Demoner kommer faktiskt från handlingarna av att häxor och trollkarlar skickar dem när det förekommer laglig auktoritet (öppna dörrar) – detta utgör djävulens system.
Häxor och trollkarlar har bara auktoritet att skicka demoner och förbannelser när någon öppnar en dörr i den andliga världen. När en person väljer att ge djävulen ett fotfäste och därigenom ger honom tillstånd, så skickar en häxa eller trollkarl en demon. En öppen dörr kan också uppstå när en person besöker en häxa eller trollkarl och betalar denna för att antingen förbanna eller placera en “kärleksbesvärjelse” på någon annan. Ifall den avsedda mottagaren inte är en troende, eller är en troende med öppna dörrar, så har häxan eller trollkarlen auktoritet att skicka dessa besvärjelser och förbannelser till den personen.
Det finns också häxdoktorer, så kallade “helare” som använder magi. Magin är en faktisk demonisk kraft. Vanligtvis så finner personer att deras besvär försvinner efter att de har uppsökt en häxdoktor, men därefter dyker något annat besvär upp som är mycket allvarligare. Vid andra tillfällen försvinner besväret ett tag, men kommer sedan tillbaka tillsammans med värre problem. I sådana fall så har demoner kommit för att förtrycka personen, och det är därför som deras problem blir värre än vad de var innan de uppsökte häxdoktorn eller “helaren.”
Ifall du någonsin har gått till någon häxa, trollkarl eller häxdoktor, så är det mycket viktigt att du avsäger dig det mötet och de specifika handlingar som du utförde enligt utövarens råd. Jag har sett många människor bli befriade när de avsäger sig besök hos demoniska “helare,” samt barn som omedelbart blir befriade när deras föräldrar avsäger sig handlingen av att ha tagit med dem till sådana utövare.
Ifall du någonsin har utövat häxkonst är det avgörande att du avsäger dig detta på djupet. Avsäg dig alla förbannelser, besvärjelser och demoniska handlingar som du utförde mot andra. Avsäg dig det demoniska förbund som du ingick med djävulen. Kasta bort alla häxkonstföremål och det material som du har. Ifall du har utövat häxkonst är det högst avgörande att du tar överlåtelsen till Jesus på allvar. Och du behöver vara tålmodig i din befrielseresa. När en person har utövat häxkonst förekommer det vanligtvis fler än ett lager av demoniskt förtryck, och många gånger så befriar Gud i lager efter lager. Fienden är inte glad när någon som var på hans sida vänder sig till Jesus. Var medveten om detta, så att du aldrig sänker garden eller ger djävulen ens det minsta utrymme. Ta handlingarna kring att upprätthålla din befrielse på det största allvar. Jag kommer att diskutera hur du upprätthåller din befrielse i de kommande kapitlen.













Kapitel 9
VAD FÅR DEMONER ATT LÄMNA – NYCKEL 4: SÅDD
Det är ett bud från Gud att man skall så i Guds rike, och en princip som frigör olika slags välsignelser och himmelska resurser. Detta är oerhört kraftfullt. Djävulen har förblindat många troende från att se den sanna kraften i ett frö som sås i Guds rike. Sådd kan till och med ha en koppling till frigörelse ibland. I detta kapitel kommer jag att förmedla uppenbarelse från den Helige Ande, som kommer att öppna upp dina ögon till att se den kraft som ligger i din sådd och vad som låses upp när man sår.
SÅDDENS PRINCIP
Att ge till en församling, särskilt till Guds sanna församling där Han har smort och bemyndigat en Guds tjänare till att etablera och leda församlingen, har stor andlig betydelse. Många tänker på givande till en församling som att detta enbart utgör en donation för att hjälpa till med dess kostnader, särskilt eftersom församlingar är ideella organisationer och att donationer utgör det enda sättet för dem att betala sina utgifter. Men att ge åstadkommer mycket mer än enbart innebörden hos en donation. Många är omedvetna om djupet av den kraft som kommer genom att ge.
Att ge är särskilt kraftfullt när du sår i en församling som är sant smord av Gud, och detta bör utgöra en viktig anledning till att du ger generöst. Det är ditt ansvar som troende att bidra till Guds verk. Ditt offer fungerar också som en tacksägelse till den tjänst som du fritt har mottagit från.
Kvinnor och andra lärjungar bidrog ekonomiskt till Jesu tjänst utifrån sina egna medel (Luk. 8:1–3). Eftersom de gav, så kunde Guds verk gå framåt och fler människor nås. Idag är det likadant. Ditt frö innebär att mer av Guds verk kan gå framåt. Din sådd innebär att många fler själar blir frälsta, helade, befriade och berörda av Gud genom tjänsten. Ta till dig uppenbarelsen om vilken kraftfull handling du utför för Guds rike varje gång du sår! Ditt givande gör också Gud stolt.
Samtidigt så har kraften i din sådd ännu fler dimensioner, vilka är avgörande för dig att förstå. Ju mer uppenbarelse du har om kraften i din sådd, desto mer kommer du alltid att vara villig att ge det belopp som Gud önskar att du skall ge. Liksom titeln på detta kapitel förmedlar, så är det bästa sättet att tänka på ifråga om givande att se detta som en sådd.
Låten eder icke vilseledas; Gud låter icke gäckas. Ty vad människan sår, det skall hon ock skörda.
—Gal 6:7, 1917 års översättning
Sådd kan äga rum i många olika former. Till exempel så kan du så vänlighet eller grymhet med dina handlingar eller ord. Ifall du sår vänlighet, så kommer du att skörda vänlighet från andra människor; de kommer att vara vänliga tillbaka mot dig, eftersom du var vänlig först och deras hjärtan då rörs till att återgälda detta. Detsamma gäller när man sår grymhet: ifall du sår grymhet, kommer du att skörda grymhet. Så är det även i den andliga världen, att när du sår vänlighet, så kommer du generellt sett att skörda Guds favör. Du kan till och med få uppleva övernaturlig favör från människor innan du har fått chansen att vara vänlig mot dem. Du kan också så med din tid och din begåvning genom att tjäna Gud, och du kommer då att få skörda andliga välsignelser tack vare dessa frön.
Ett viktigt sätt att så, utifrån Guds befallning, för att vi skall kunna skörda, är att ge ekonomiskt till Guds rike genom Hans församling. Detta är inte det enda sättet som man kan så på, men detta bör inte försummas eller ersättas. Om du gör det, kommer du att gå miste om den skörd som Gud avsåg att förlösa till dig genom din sådd.
“För in hela tiondet i förrådshuset, så att det finns mat i mitt hus, och pröva mig häri,” säger HERREN Sebaot, ”om jag inte kommer att öppna för er himlens fönster och utgjuta välsignelse över er, så att det blir mer än nog.”
—Mal 3:10, SFB 2015
Detta skriftställe beskriver principen om sådd och skörd. Gud säger i denna vers att Han har så många välsignelser, att man inte kommer att ha rum för dem alla. Gud avslöjar också hur dessa välsignelser blir verklighet. De kommer inte genom bön, fasta eller genom att man utför goda gärningar. Dessa specifika välsignelser anländer när du kommer med ditt offer till församlingen, vilket även kallas för sådd. Gud önskar att ge dig så många välsignelser, mirakler och övernaturliga resurser, och Han kommer att förlösa dem åt dig när du lyder Honom.
Vissa mirakler kommer när du lyder Honom genom att du offrar tid, lyfter din tro och går till kyrkan (eller deltar online). Dina offerhandlingar och att du kommer med tro förlöser mirakler till dig. Andra välsignelser och mirakler kommer när du lyder Gud i ditt dagliga liv. Han belönar dig när du lyder Honom, söker Honom och lever genom Hans Ande. Ytterligare andra välsignelser kommer när du tjänar Honom i Hans verk.
Många har vittnat om att när de tjänade Gud i 5F Church, så märkte de att förtryck bröts i deras liv, de upplevde plötsliga genombrott och kunde göra saker som de aldrig kunnat förut. Andra har vittnat om att när de tjänade Gud, så föll världens begär bort och de förvandlades mer till Kristi avbild. Ytterligare andra vittnade om att Gud förlöste välsignelser och mirakler genom deras ekonomiska sådd. I varje scenario förlöste Gud välsignelser som svar på en persons lydnad, överlåtelse och offer.
När du söker Honom, kommer du att finna Honom. När du söker Honom och följer Hans vägar, kommer du att upptäcka de rikliga belöningarna av att få vara ett Guds barn och få det arv som är ditt.
Frälsningen är gratis, men ett liv av mirakler, välsignelser och överflöd kommer inte till en troende som är ljum (det vill säga, varken varm eller kall i sin tro; se Upp. 3:15–16). Sådana personer kanske får vissa välsignelser och mirakler, men inte ett dagligt liv av överflöd och mirakler. Du får tillgång till belöningen av att få vara ett Guds barn genom lydnad. Guds mirakler har ett värde. De är inte billiga.
Han lönar dem som söka honom.
—Heb 11:6, 1917 års översättning
Stanna upp och läs denna vers en gång till. Han belönar dem som ivrigt söker Honom. Så Hans belöningar är inte gratis. Kostnaden är lydnad till Hans Ord, vilket inkluderar att ge ekonomiskt till Hans församling.
Vet ni inte att de som förrättar heliga tjänster i templet får sin mat från templet, och de som regelbundet tjänar vid altaret får sin del av offergåvorna? På samma sätt har Herren bestämt att de som förkunnar evangeliet ska få sitt uppehälle av evangeliet.
—1 Kor 9:13–14, SFB 2015
Kort därefter började Jesus resa runt i närliggande städer och byar, där han predikade och förkunnade de goda nyheterna om Guds rike. Han hade med sig sina tolv lärjungar, tillsammans med några kvinnor som hade blivit botade från onda andar och sjukdomar. Bland dem var Maria Magdalena, ur vilken han hade drivit ut sju demoner; Johanna, hustru till Kusa, Herodes förvaltare; Susanna; och många andra som bidrog med sina egna resurser för att stödja Jesus och hans lärjungar.
—Luk 8:1–3, Nya Levande Bibeln
I dessa skriftställen ledde Gud dessa människor att bidra ekonomiskt till Jesu tjänst, som kunde gå framåt tack vare offren som gavs. Gud befaller oss att ge till församlingen, så att tjänsten kan gå framåt med excellens. Ifall du är olydig i detta, är du olydig mot Gud. Du går miste om en sådan skörd, som kommer från att man sår i Guds rike. Ifall du inte kan tjäna pengar för att du är för ung, funktionsnedsatt eller av någon annan anledning, är du undantagen. Men ifall du väljer att vara arbetslös under en period, på grund av lathet, så sträcker sig denna nåd inte till dig.
Sätt som mål att leva ett stilla liv, sköta era egna affärer och arbeta med era händer, så som vi tidigare har uppmanat er. Då kommer de som inte är troende att respektera ert sätt att leva, och ni kommer inte att behöva vara beroende av andra.
—1 Thess 4:11–12, Nya Levande Bibeln
Men om någon inte sörjer för sina egna, och särskilt för dem i sitt eget hushåll, har han förnekat tron och är värre än en icke-troende.
—1 Tim 5:8, SFB 2015
För även när vi var hos er gav vi er detta bud: Om någon inte vill arbeta, ska han heller inte äta.
—2 Thess 3:10, SFB 2015
Gud instruerar oss att ge till Hans rikes verk av åtminstone två skäl. För det första möjliggör de ekonomiska medel som vi ger att Guds verk kan gå framåt med excellens. Att inte bidra generöst till Guds rike (när du har möjlighet att göra det) är likvärdigt med att inte bry sig om Guds verk. Det är likvärdigt med att inte bry sig om att själar blir frälsta; hör evangeliet; och blir helade, befriade och utrustade till att ha seger över djävulen. Församlingen är platsen där huvuddelen av detta verk inträffar. De som sänds ut i världen till att vara ett ljus för de förlorade, blir lärjungar i församlingen och tar emot andlig överföring där. Församlingen är grunden och källan till det nödvändiga arbetet för hela Kristi kropp.
För det andra så utgör handlingen att man ger av sina pengar till Gud en del av att man överlåter hela sitt liv. Gud vill att du skall befrias från själviskhet och alla avgudar. Ifall du tycker att det är svårt att ge pengar till Guds verk, för att du hellre vill spendera dem på dig själv, så har pengar blivit till en avgud i ditt liv.
I Matteus 19:21 säger Jesus till den rike mannen, vars avgud var pengar, att han måste ge bort alla sina rikedomar för att uppnå frälsning. Detta utgör inte någon instruktion till varenda rik person. Detta var Jesu instruktion till just den här mannen, eftersom pengar hade ett avgudamässigt grepp om honom. Ifall du inte är generös när det gäller att ge till Guds verk, så har pengar ett grepp om dig. Gud vill att du når en sådan inställning av att ifall du hade miljontals kronor och Han bad dig att ge bort alla dessa, så skulle du vara okej med det. Detta skulle visa att pengar inte har något grepp om dig.
Sanningen är att alla dina pengar bör tillhöra Gud, inte bara 10 procent (tiondet). Du har bara möjlighet att ha ett jobb tack vare Gud. Alla sätt som du har tjänat pengar på har endast möjliggjorts genom Gud. Ja, du hade en roll i detta genom ditt hårda arbete, men sådant hårt arbete utgör något väldigt litet, i jämförelse med den roll som Gud har i sammanhanget. Han skapade hela universum, inklusive att det överhuvudtaget förekommer produktiva sysselsättningar som är möjliga att jobba med. Han skapade dig och gav dig förmågan att anlända och utföra arbetet. Därefter öppnade Han dörrar och gav dig favör, så att du fick jobbet.
När du reflekterar över dessa sanningar märker du hur löjligt det är att tro att du förtjänar alla dina intjänade pengar (utöver de 10 procent som går till församlingen). Gud vill att du börjar se det som att alla dina pengar tillhör Honom – och att du bara är en förvaltare av det som Han har anförtrott dig för Hans rikes syften. Det enda sättet som ditt hjärta kan förvandlas till en sådan nivå av osjälviskhet genom, är att du generöst ger offergåvor.
För där din skatt är, där kommer också ditt hjärta att vara.
—Matt 6:21, SFB 2015
Denna vers visar att om du väljer att placera din skatt i Guds rike, så kommer ditt hjärta att följa efter. Ifall du anser att materiella ägodelar utgör din skatt, snarare än Guds rike, så kommer ditt hjärta också att följa i denna riktning. Du behöver visa att du värdesätter Guds verk, genom att du bidrar ekonomiskt till det. När du ger generöst till Guds verk, så kommer både ditt hjärta och din skatt att vara i enlighet med Gud och Hans rike.
Många personer knotar när pastorer talar om givande. Men dessa församlingsledare har ett ansvar att instruera dig att göra det som Ordet säger. Gud är inte orolig över ifall församlingen kommer att ha tillräckligt med finanser, även om detta är viktigt. Han är mer bekymrad angående ditt hjärta. Han är mer angelägen om att du offrar och överlåter allt – även dina finanser – så att ditt hjärta kan förvandlas och tillhöra Honom fullt ut.
KOPPLINGEN MELLAN SÅDD OCH BEFRIELSE
Att ge till Guds verk är också viktigt utifrån att det ibland finns en koppling mellan sådd och befrielse. Som vi tidigare noterade så ger sådd i Guds rike en skörd. Ibland är det lämpligt att ge till Gud helt utifrån enbart tacksamhet. Ibland kommer du att känna dig manad att ge utifrån enbart lydnad. Men samtidigt är det viktigt att komma ihåg principen om sådd och skörd. När du sår i Guds rike, kommer du att skörda.
Skörden kommer i form av andliga och fysiska välsignelser, såsom försörjning. När Gud talar om den välsignelse som Han kommer att förlösa över din sådd i Malaki 3:10, så begränsar Han den inte till ekonomisk försörjning. Han säger helt enkelt “välsignelse.” Och Hans välsignelser kan inkludera mirakler såsom helande och befrielse. Det du sår, kommer du också att skörda (Gal 6:7).
Ge aldrig till Gud som att Han vore en varuautomat, eller behandla mottagandet av mirakler som en transaktion. Det är också viktigt att veta att sådd bara utgör ett av de sätt som Gud förlöser mirakler genom. Den andliga principen om sådd som ett sätt att ta emot mirakler genom, erbjuder ytterligare ett medel genom vilket Gud väljer att förlösa Sina välsignelser.
När du sår i smord jord i en sann, smord tjänst, så kommer du att skörda från samma jord. Du kommer att skörda mer smörjelse för vad du än behöver i ditt liv, andligt och fysiskt. Återigen, detta är ett av de sätt som Gud frigör mirakler genom. Missförstå inte detta: du kan inte köpa mirakler! Det här är en andlig princip som vi talar om, inte en fysisk. Din handling att så i smord jord utgör en del av en andlig princip kring överlåtelse, offer, att söka Gud, att lyda Gud och att ha tro.
När du ger till församlingen, se till att detta givande är andligt, snarare än utifrån religiös tradition eller av vana. Sök den Helige Ande och fråga varje gång Honom, vad Han vill att du ska ge, istället för att ha ett fast belopp som du bara ger utan att tänka efter. Och ge med avsikt. Var avsiktlig bär du offrar och ge generöst. Var avsiktlig med att ibland ge utifrån enbart tacksamhet gentemot Gud. Var avsiktlig med att så där du behöver en skörd. Ifall du till exempel behöver något som ekonomisk försörjning eller befrielse, så då ett frö för detta behov. Att så ett frö på detta sätt är som att sätta ett tomatplantefrö i marken, med förväntan att en tomatplanta skall växa upp och bära frukt.
När du sår, så går fröet inte till spillo. Det kommer att ge en skörd. När du sår detta slags frön, proklamera då högt det specifika behov som du sår för, tro att Gud kommer att ge en skörd, och tacka Honom för att han uppfyller detta behov. Ditt frö är också ett sätt att på förhand säga: “Tack Gud,” som en troshandling för att du tror att Gud förlöser det som du behöver, och för att du är tacksam för det mirakel som Han har på väg. Sådd är inte något nödvändigt för att ta emot befrielse. Men det är klokt att så med en sådan slags avsikt att du tackar Gud i förväg, samt att du sår i behovstider, i tron på att en skördetid kommer.
RIKETS NYCKLAR
De flesta som har varit i befrielsetjänst under en längre tid kommer sannolikt att erkänna att det har förekommit vissa (eller till och med många) fall där man inte kunnat kasta ut demoner ur någon viss person. Trots att man försökt i många timmar eller sessioner, och med många “tekniker,” så förblev personen bunden. Anledningen till detta är antingen (1) att tjänaren inte hade en tillräckligt hög nivå av smörjelse för att kunna kasta ut en demon på hög nivå (såsom ett demoniskt furstendöme), eller (2) att det demoniska förtrycket var komplext och att det krävdes en specifik nyckel för att låsa upp frigörelsen. Kom ihåg, Petrus fick rikets nycklar.
Jag skall giva dig himmelrikets nycklar, och vad du binder på jorden, det skall vara bundet i himmelen, och vad du löser på jorden, det skall vara löst i himmelen.
—Matt 16:19, 1917 års översättning
Jesus gav inte nycklarna till alla lärjungar. Han anförtrodde Petrus att både uppenbara nycklarna för de andra och att själv använda nycklarna. Endast de som är ödmjuka kan förstå de djupare uppenbarelser som är förknippade med dessa nycklar.
Efter det bad Jesus den här bönen: ”Jag tackar dig Far, du som är Herre över himlen och jorden, för att du gömmer sanningen för dem som tror sig vara lärda och kloka, men visar den för dem som är som barn.
—Matteus 11:25, Nya Levande Bibeln
Jesus sade detta precis efter att lärjungarna kom tillbaka från att kasta ut demoner för första gången. När Jesus säger “denna sanning,” syftar Han på nycklarna (uppenbarelserna) i den andliga världen till att låsa upp människor från deras demoniska bojor. Du är härmed varnad: ifall du inte ödmjukar dig, så kommer du inte att kunna förstå dessa nycklar som jag delar med dig.
En del av denna uppenbarelse om djupare företeelser i den andliga världen är att man förstår den korrekta användningen av vissa nycklar. I vissa situationer räcker det inte med de grundläggande nycklarna av tro, av att man positionerar sig där smörjelsen flödar och att man avsäger sig synder för att demonen skall fly. Ibland krävs en annan nyckel.
Jesus betjänade inte på samma sätt vid varje enskilt tillfälle. Han betjänade i enlighet med vad Han såg profetiskt. Han avgjorde vilka nycklar som behövdes för att låsa upp en persons frihet och vägledde sedan personen på ett specifikt sätt. Till exempel såg Jesus att tron utgjorde den nyckel som behövdes för att Jairus dotter skulle bli helad, så Han gav Jairus den profetiska vägledningen: “Var inte rädd; tro bara” (Luk 8:50). När Jesus såg att helandet av de tio spetälska skulle inträffa över tid, medan de utövade sin tro och lydde Hans ord, så sade Han till dem: “Gå och visa er för prästerna,” och på vägen blev de helade (17:14). Jesus kunde se att en annan spetälsk person behövde så ett ekonomiskt frö till Guds hus för att ta emot och upprätthålla sitt helandemirakel. Så Han instruerade denna spetälske att göra just detta:
Då räckte han ut handen och rörde vid honom och sade: ‘Jag vill, bliv ren.’ Och genast lämnade spetälskan honom. Och han befallde honom att icke säga det till någon, utan sade: ‘Gå och visa dig för prästen, och bär fram ett offer för din rening, såsom Moses har bjudit, till ett vittnesbörd för dem.’
—Luk 5:13–14, 1917 års översättning
GUD RÖR SIG VID OFFER
En annan princip i den andliga världen är att Gud rör sig runt offer. Offer rör Guds hjärta. Ibland utgör ett offer den nyckel som låser upp miraklet.
Denna princip förekommer många gånger i Skriften. Många är bekanta med berättelsen om Salomo: Gud frågade honom vad han önskade, och Salomo bad om visdom. Men det som man eventuellt inte inser, är anledningen till att Gud blev så rörd, att Han frågade Salomo om vad han önskade.
Kungen gick till Gibeon för att offra där, ty det var den stora offerhöjden. Salomo offrade tusen brännoffer på det altaret. I Gibeon uppenbarade sig HERREN för Salomo i en dröm om natten, och Gud sade: ‘Be mig om vad jag ska ge dig.’
—1 Kung 3:4–5, SFB 2015
Salomo bar fram ett offer, en offergåva. Och efter att han gjort det, så blev Herren rörd till att välsigna Salomo och ge honom det som han önskade.
Jag ska göra vad du har bett om. Jag ska ge dig ett vist och förståndigt hjärta, så att det aldrig förr har funnits någon som du, och inte heller i framtiden kommer det att finnas någon som du. Dessutom ska jag ge dig vad du inte har bett om – både rikedom och ära – så att du under hela ditt liv inte kommer att ha någon like bland kungar.
—1 Kung 3:12–13, SFB 2015
Han gav Salomo en välsignelse, inte bara av visdom, utan också av rikedom och ära, “en välsignelse till dess att det inte fanns mer rum att ta emot” (Mal. 3:10, AMP).
Guds hand rördes också vid Davids offer.
Samma dag kom Gad till David och sade till honom: ‘Gå upp och res ett altare åt HERREN på jebuséen Araunas tröskplats.’ Så gick David upp enligt Gads ord, såsom HERREN hade befallt. Arauna såg ut och fick se kungen och hans tjänare komma emot honom. Då gick Arauna ut och bugade sig för kungen med ansiktet mot marken. Arauna sade: ‘Varför har min herre kungen kommit till sin tjänare?’ David svarade: ‘För att köpa tröskplatsen av dig, för att bygga ett altare åt HERREN, så att pesten kan hejdas från folket.’ Arauna sade till David: ‘Må min herre kungen ta och offra vad som verkar gott för honom. Se, här är oxarna till brännoffer, och tröskredskapen och oxarnas ok till ved. Allt detta, o konung, ger Arauna till kungen.’ Och Arauna sade till kungen: ‘Må HERREN, din Gud, visa dig ynnest.’ Men kungen sade till Arauna: ‘Nej, jag vill köpa det av dig för ett pris. Jag vill inte offra brännoffer åt HERREN, min Gud, som inte kostar mig något.’ Så köpte David tröskplatsen och oxarna för femtio siklar silver. David byggde där ett altare åt HERREN och offrade brännoffer och frambär fredsoffer. Så bönhörde HERREN landet, och pesten hejdades från Israel.
—2 Sam 24:18–25, SFB 2015
David sådde med avsikten att pesten skulle upphöra. Han förstod principen om sådd och skörd. Han grep tag i principen av att Guds hand rörs genom offer. Arauna försökte med att skänka oxarna, så att dessa skulle användas som Davids offer. Men David visste att offret behövde komma från honom personligen för att vara sant och bli accepterat av Gud. Herren rördes av Davids offer, och Han höll tillbaka pesten från Israel.
På Noas tid, efter att regnet hade upphört och arken lagt till på torr mark, förrättade Noa ett offer till Gud.
Noa byggde ett altare åt HERREN och tog av alla rena djur och alla rena fåglar och offrade brännoffer på altaret. HERREN kände den behagliga doften, och HERREN sade i sitt hjärta: ‘Jag ska aldrig mer förbanna marken på grund av människan, för människans hjärtas uppsåt är ont från hennes ungdom. Jag ska aldrig mer förgöra allt levande, så som jag har gjort.’
—1 Moseboken 8:20–21, SFB 2015
Noas offer utgjorde en behaglig doft för Herren, vilket betyder att Gud var nöjd med offret. Detta fick Honom att uttala detta kraftfulla förbund att Han aldrig mer skulle förgöra allt levande.
Ju mer du överlåter dig och lyder Gud, desto fler belöningar kommer att komma in i ditt liv. När du offrar till Gud, så berör det Hans hjärta, och Han rörs till att belöna.
Som ni vet var ni filipper de enda som gav mig ekonomiskt stöd när jag först kom till er med de goda nyheterna och sedan reste vidare från Makedonien. Ingen annan församling gjorde detta. Till och med när jag var i Thessaloniki skickade ni hjälp mer än en gång. Jag säger inte detta för att jag vill ha en gåva från er. Jag vill snarare att ni ska få en belöning för er vänlighet. För tillfället har jag allt jag behöver – och mer därtill! Jag är rikligt försedd med de gåvor ni skickade mig med Epafroditus. De är en väldoftande offergåva som är godtagbar och behagar Gud. Och samme Gud som tar hand om mig kommer att tillgodose alla era behov ur sina härliga rikedomar, som har givits oss i Kristus Jesus.
—Fil 4:15–19, Nya Levande Bibeln
Precis som offren i det Gamla förbundet utgjorde “väldoftande offer” för Herren, så gäller detsamma i det Nya förbundet. Många principer i Guds rike förekommer både i Gamla och Nya testamentet. Principen om andlig överföring demonstreras till exempel genom Elia och Elisha och ses också genom Jesus och de tolv, samt genom Paulus och Timoteus. På samma sätt demonstreras principen om att ett offer får Guds hand att röra sig av Salomo och David, samt av filipperna.
SÅDD SOM NYCKEL SOM LÅSER UPP BEFRIELSE
När en persons demoniska förtryck är djupt och komplext utgör ett offer ofta en av nycklarna till att låsa upp befrielsen. En stor anledning till detta har att göra med principen om sådd och skörd. Ifall en person sår in mycket i mörkrets rike, kommer detta att bli till en stor skörd. I de flesta fall så försvinner inte denna skörd automatiskt när personen omvänder sig.
Ifall du till exempel missköter pengar och blir djupt skuldsatt, till exempel på grund av spel- eller shoppingberoende, så försvinner inte skulden automatiskt när du tar emot Jesus som Herre. Gud kan göra mirakler och radera en del av den på ett övernaturligt sätt. Men det finns fortfarande konsekvenser att hantera. Ifall du var grym mot din familj i det förflutna, glömmer familjemedlemmarna inte automatiskt dessa situationer när du kommer till Jesus. Du skördade misstro, och du behöver arbeta för att vinna tillbaka detta förtroende. Ifall församlingsledare missbrukar sin makt, så behåller de inte möjligheten att fortsätta att leda när de omvänder sig. Det finns konsekvenser. De har skördat misstro, och de behöver arbeta för att bevisa att deras omvändelse är äkta. De behöver också utföra det andliga arbete som krävs för att förvandlas mer till Guds avbild, så att de inte upprepar sina beteenden av maktmissbruk. Allt detta kan verka vara fysiska exempel, men i själva verket är de andliga sådana. Alla dessa exempel är relaterade till andlig sådd och skörd.
Detsamma gäller när någon sår påtagligt i djävulens rike. Ifall en häxa eller trollkarl har tjänat djävulen i åratal, har denne sått in djupt i djävulens rike – och en demonisk andlig skörd följer av detta. Den före detta trollkarlen eller häxan, eller kanske bara någon person som ville att djävulen skulle uppfylla dennes önskningar, har offrat till djävulens rike. Det demoniska förtrycket är mer komplext när en person medvetet väljer att så in i djävulens rike.
Även om du har sått in mycket i djävulens rike, så behöver din frigörelseprocess inte nödvändigtvis ta lång tid. Ibland befriar Gud i lager efter lager över tid, särskilt när förtrycket är djupt. Men det är inte som att du måste vänta på att tiden ska behöva ha sin gång för att den demoniska skörden skall upphävas. Att utföra ett eller flera offer till Guds rike ogiltigförklarar de offer som du gjorde till djävulens rike. Så fungerar det i den andliga världen.
Ifall en person har demoniskt förtryck på grund av negativa ord som uttalats över dennes liv, så låser det upp frigörelse att tala ut ord för att bryta dessa förbannelser. När offer (andliga och ekonomiska) har givits till djävulen, så låser offer till Guds rike upp frigörelsen.
Kom ihåg detta: Den som sår sparsamt ska också skörda sparsamt, och den som sår rikligt ska också skörda rikligt.
—2 Kor 9:6, SFB 2015
Detta skriftställe gäller för båda rikena. Ifall du sår in generöst i djävulens rike, så kommer du också att skörda generöst från det. Att utföra offer till mörkrets rikes fördel är likvärdigt med att medvetet göra ett djupt åtagande att så in i, och/eller tjäna djävulens rike. För att upphäva detta i den andliga världen, så behöver du utföra ett offer till Guds rike, för att befästa och med handling uppvisa den avsägelse och omvändelse som du nu genomför.
Det här är inte en fråga om “Kan inte Gud se mitt hjärta, erkänna att min omvändelse är äkta och helt enkelt ta bort den demoniska skörden?” Det är en fråga om andliga principer och lagar. Gud går inte emot Sina principer. Människor kan säga: “Varför måste jag gå till församlingen och positionera mig där smörjelsen flödar? Varför kan jag inte bara be till Gud direkt, så att Han kan utföra miraklet nu direkt?” Gud har Sina vägar. Han har Sina lagar och principer i den andliga världen. När du använder din fria vilja till att välja att tjäna djävulen och så in i hans rike, så är principen för att upphäva skörden från dessa handlingar att så in i Guds rike och utföra ett offer till Gud. Ifall du har bidragit till djävulens rike, hur mycket mer bör du inte då önska att bidra till Guds rike! Det bör inte vara fråga om något “Varför måste jag göra detta?”; utan snarare att du, med äkta ånger, gudsfruktan och kärlek till Gud, bör önska att offra stort till Guds rike.
När du kommer till Jesus i äkta omvändelse, tar Han bort ditt förflutna, dina synder, ditt förtryck och din sjukdom. Men detta inträffar när du verkligen kommer till Jesus, genom att följa Honom och lyda Hans bud. Allt som Jesus erbjuder, inklusive befrielse, är helt gratis. Detta kan aldrig köpas. Men för att ta emot allt som Jesus erbjuder, behöver du både följa Hans Ord och Hans principer. I det slags fall som beskrivs i detta avsnitt, så innefattar detta handlingen av att man utför ett offer till Guds rike.
De främsta exemplen på att så in i djävulens rike är när man utövar häxkonst och eftersöker häxkonst, vilket inkluderar sådant som att uppsöka ett medium och betala pengar till det, för att detta medium skall spå din framtid. Många har vittnat om att när de sådde in i Guds rike via min tjänst (5F Church), så inträffade deras befrielse. Många hade redan upplevt frigörelse från olika saker utan att ha sått, men de fann att något visst område av förtryck fortsatte att finnas kvar. När de sådde baserat på detta behov, så skördade de smörjelse till att bryta oket och blev befriade. Sådden utgjorde deras nyckel till frigörelse från deras specifika slags bundenhet.
Ett av de mest minnesvärda vittnesbörden om frihet genom sådd, kom från ett evenemang där jag betjänade. När massfrigörelse ägde rum lade jag märke till en ung pojke som manifesterade på golvet; hans mamma berättade för mig att hon hade tagit honom till många befrielsetjänster, men att ingen kunde kasta ut demonerna ur hennes son. Varje gång fortsatte pojken att manifestera, utan att bli befriad. Efter att ha hört vittnesbörd om befrielse, så bestämde hon sig för att resa med sin son för att delta i detta evenemang. Hon hade tro på att Gud denna gång skulle befria hennes son.
När jag började att betjäna pojken, så insåg jag profetiskt att förtrycket var komplext. Gud uppenbarade för mig att denna bundenhet hade att göra med generationsbunden sådd in i djävulens rike. Jag frågade mamman: “Har du någonsin sått in något i djävulens rike – till exempel genom att ha gett pengar till ett medium?”
Hon svarade: “Ja, hundratals gånger.”
Jag förmedlade därefter profetisk vägledning efter att Gud uppenbarat nyckeln till hennes sons befrielse. Jag delade denna nyckel om att utföra ett offer till Guds rike med henne. Jag sade inte åt henne att så in i någonting specifikt eller till just min tjänst, utan förklarade vikten av att så in i smord mark eftersom “det är vad du sår in i, som avgör vad du kommer att skörda.”
Efter att ha förklarat detta, så började jag att be för många andra som manifesterade. Ungefär tjugo minuter senare, medan jag var mitt uppe i att be för någon, så kom mamman fram till mig och meddelade ivrigt att hennes son precis hade blivit befriad. Hon berättade att efter den profetiska vägledning som jag förmedlade, så gick hon till sin telefon och gav online till denna tjänst. Omedelbart efter det att hon sått, så började hennes son att hosta. Demonerna lämnade honom! Han stod bredvid henne, helt befriad!
Mamman var överväldigad av tacksamhet, vördnad och glädje över vad Gud hade gjort. Jag kommer aldrig att glömma detta ögonblick. Jag var så tacksam gentemot Gud för att Han förlöste de rikets nycklar som hade saknats för denna dyrbara pojke. Detta fick min tro att växa så mycket, att jag tror att vem som helst kan bli befriad och helad från vad som helst, oavsett hur allvarligt och komplext det demoniska förtrycket är. När smörjelsen och rikets nycklar är närvarande, så kan vilket mirakel som helst ske, och varje demon måste lämna!
En historia av generationsbunden häxkonst utgör ett annat exempel på när det demoniska förtrycket kan vara djupt och komplext. Ifall ens föräldrar, eller andra familjemedlemmar i tidigare generationer har utövat häxkonst, så kräver djävulen ofta att offer utförs för kommande generationer, såsom att man skickar förbannelser till en framtida familjemedlem. I dessa fall utgör sådd in i Guds rike ofta den nyckel som låser upp befrielsen och ogiltigförklarar den demoniska skörd som kom från tidigare generationer.
HUR MAN SÅR FÖR ATT LÅSA UPP FRIHET
Ifall du hör från den Helige Ande att nyckeln till din frigörelse är att så in i Guds rike, så är det viktigt att du sår på rätt sätt. Se för det första till att du sår in i smord jord. Helst bör du vara planterad i en församling där ledaren är smord och har frukter i sin tjänst av att människor blir befriade, helade och förvandlade. Ifall du ännu inte har upptäckt var Gud kallar dig att vara planterad, eller om du för närvarande går i en församling som inte har smörjelse till att bryta ok, så be Gud att hjälpa dig att identifiera var dagens “Petrusar” finns. Lokalisera var den sanna smörjelsen finns och så in där, så att du kan skörda från denna mark, så att oket kan brytas.
Ifall du har sått in mycket i mörkrets rike, så då in mycket i Guds rike. Du kan behöva så kontinuerligt i en period med flera sådder, inte bara en. Följ den Helige Andes röst, och använd den visdom som Han har gett dig, för att urskilja vilket belopp du skall så.
Ifall du upplever ekonomisk brist i denna säsong, så bidra på andra sätt och offra till Guds rike genom att tjäna och hjälpa till att föra Hans verk framåt. Ifall du är osäker på hur du skall gå tillväga, så kan du först tjäna Gud genom att sprida nyheterna om vad Han gör i den tjänst där du är planterad. Utveckla ett hjärta för att så in i Guds rike, så kommer Han att öppna dörrar för dig när det gäller att ta emot försörjning, så att du kommer att kunna ha frön att så med.
Ifall våra församlingar inte ser ut som Apostlagärningarnas församling, och ifall vi inte ser frukterna av att alla blir helade på sådana sätt som inträffade genom Petrus och Paulus, så saknar vi något. På det stora hela har vi saknat smörjelsen, såväl som många av rikets nycklar. Kristi kropp har saknat uppenbarelsen kring hur man låser upp människor från fall av djupt demoniskt förtryck, vilket innebär att de förtryckta har förblivit bundna.
Det är så viktigt att man ödmjukar sig och tar emot dessa dyrbara rikets nycklar som Gud nu förlöser i denna väckelse som vi lever i. Guds folk behöver bli fria! Må vi aldrig mer blunda för människor med svåra fall av demoniskt förtryck, förkasta dem och glömma dem. Istället behöver vi ödmjuka oss, så att vi kan ta emot smörjelsen och de viktiga nycklarna till befrielse som har saknats i Kristi kropp under en alltför lång tid. De förtryckta behöver få bli befriade!



Kapitel 10
ÄR DU REDO ATT BLI FRI?
Jag tror att detta kapitel kommer att vara det mest livsförvandlande kapitel som du någonsin har läst, för genom det så kommer du att ta emot befrielse, helande och mirakler. Nycklar har förlösts för att låsa upp din befrielse precis just nu. Gud har verkat genom så pass många kanaler – en skugga, förkläden, tygdukar, ord som uttalats på avstånd – och i denna väckelse har jag sett Honom befria tusentals människor genom digitala skärmar.
När jag har befallt demoniska andar och sjukdomar att lämna, har otaliga människor över hela världen omedelbart tagit emot befrielse. När jag har proklamerat från min församling i Los Angeles att förtryck och sjukdom måste lämna, har människor i Australien, Asien, Europa och Sydamerika tagit emot frihet och helande. I varje nation där jag har betjänat har mirakler och frigörelse förlösts på samma sätt som vi har upplevt i 5F Church.
Gud har uppenbarat för mig, att precis som Han har befriat människor genom deras skärmar när de tittat, så kommer Han nu att befria dig när du läser dessa ord. Jag råder dig att avsätta tid och ett tyst, privat utrymme för detta gudomliga möte med Gud, som snart kommer att äga rum. Se till att du åtminstone har några timmar för att låta Gud verka i dig, för att prisa Honom och för att tillbringa tid med Honom.
Ifall du har människor omkring dig, låt dem veta att du är på väg att ta emot befrielse och helande. Förklara att de inte behöver oroa sig eller försöka kasta ut demoner ur dig ifall du skulle manifestera. När befrielse äger rum kan manifestationer medfölja, eller så gör de det inte. Djupt förtryck tenderar att resultera i fler manifestationer. Dessa manifestationer kan ibland innebära att en person skakar, gråter eller hostar upp andar. Andra andar kan skrika när de lämnar en person.
Det är bäst att komma in under smörjelsens skugga utan att några andra människor proklamerar eller ber böner över dig under din befrielse. Guds rätta ordning är att ha en specifik ledare som betjänar i dennes egna andliga territorium, inte att många människor utövar auktoritet samtidigt. Det är som om att du nu kommer under aposteln Petrus skugga (min smörjelses skugga). Demoniska andar kommer att lyda och lämna på det mest effektiva sättet när ingen annan stör.
Gå in ensam i ett rum, eller om du själv vill ha andra människor i närheten, se då till att förklara vikten av att de inte rör dig eller försöker att kasta ut demoner ur dig. Det är avgörande att man bara låter smörjelsen komma genom de följande proklamationerna. Låt dessa ord utföra allt arbete i din befrielse. Jag rekommenderar att du förbereder dig att spela upp min YouTube-video som heter “Deliverance Prayer: Unlock Your Deliverance” (sök på min YouTube-sida: youtube.com/apostlekathrynkrick). Efter att du har läst befrielsebönen i nästa avsnitt, så kommer du kanske att vilja att fortsätta att ta emot bön medan du låter smörjelsen flöda till dig genom denna video.
BEFRIELSEBÖN
Ifall du, till att börja med, har några föremål som skulle kunna ha demoniska kopplingar, så ta med dem till det rum där du kommer att ta emot befrielsen. Placera också en soppåse eller behållare i närheten. Ta sedan fram din avsägelselista. Ifall du inte redan har gjort detta, ta då så mycket tid som du behöver med den Helige Ande för att minnas och skriva ner allt som du behöver avsäga dig.
Var stilla och ta tid till att ha gemenskap med den Helige Ande. Förnya ditt sinne med sanningen att Jesus är din Helare och Befriare. Han är så mäktig, och ingenting kan begränsa Honom. Förnya ditt sinne med sanningen att Jesus vill att du skall bli helad och befriad precis nu, för Han har redan betalat priset för din befrielse. Påminn dig själv om att detta är ditt gudomliga möte med Gud, där du skall få tillgång till, och få ta emot det arv som är ditt som Hans barn. Påminn dig själv om att eftersom du agerar i enlighet med Guds sätt att förlösa befrielse och helande, så kommer du verkligen att ta emot mirakler just nu. Den smörjelse som flödar genom dessa sidor är så pass verklig och kraftfull, och den är verkligen Jesus Själv. Tack vare din tro kommer du att bli helad och befriad! Proklamera detta högt:
Jag tror att genom Jesu sår så är jag helad. Jag tror på kraften i Hans blod. Jag tror att jag som Guds barn har ett arv som inkluderar helande och frihet. Jag tror att Jesus vill hela och befria mig och att detta kommer att ske idag! Jag tror på Guds smörjelse. Jag tror att den smörjelse som flödar genom denna sida kommer att befria och hela mig nu!
Ta nu en stund till att överlåta dig till Jesus. Jesus är den som befriar och helar dig, och Han tvingar Sig inte på dig.
Han har mättat de hungriga med goda gåvor.
—Luk 1:53, SFB 2015
Jesus mättar de hungriga, inte de mätta. Och Han rör sig genom tro. Ju större tro, desto mer kommer Han. Kom ihåg att tro inte handlar om någon känsla. Det handlar om att välja att tro. När du talar ut Guds Ord, oavsett hur du känner, så uppvisar du tro. Överlåt dig till Jesus och låt Honom komma som Han vill, för att hela och befria dig. Kanske trodde du att du behövde enskild bön för att ta emot befrielse. Kanske förväntade du dig inte att din befrielse skulle komma genom denna bok. Det är viktigt att du säger något i stil med det följande till Gud:
Herre, låt Din vilja ske i mitt liv. Jag vet att jag behöver befrielse, och jag önskar befrielse. Jag önskar Din vilja – att jag ska bli befriad och få leva ett överflödande liv, så att jag kan lysa som starkast för Dig, för att Du skall bli förhärligad och de förlorade ska bli funna. Jag överlämnar mig till Dina sätt att befria mig på. Jag ger Dig tillstånd, och jag önskar att Du kommer genom denna sida just nu, i detta rum, och befriar mig. Jag tar emot mitt helande och min befrielse nu.
Det är dags att bli befriad!
Ifall du har föremål som du behöver avsäga dig och kasta bort, så när du är redo, avsäg dig då dessa föremål genom att högt uttala detta:
Jag avsäger mig ____.
Apostel Kathryn Krick talar: Jag lösgör dig från dessa föremål och varje demonisk koppling som är knuten till dessa föremål.
Kasta nu bort dessa föremål.
Apostel Kathryn Krick talar: Jag proklamerar att varje ande som är knuten till dessa föremål måste lämna dig nu i Jesu namn. Jag proklamerar att alla andar av häxkonst och manipulation måste lämna. Jag proklamerar att varje förbannelse som är förknippad med dessa föremål måste brytas från dig nu i Jesu namn. Varje band som kopplade samman dig med någon annan person genom något av dessa föremål måste brytas nu i Jesu namn!
Nu är det dags att bli fri från allt som du har skrivit ner på din avsägelselista och allt annat förtryck i ditt liv.
När du är redo, påbörja dina avsäganden genom att högt läsa upp din lista, såsom “Jag avsäger mig ______.” Gå vidare och avsäg dig hela din lista nu. Du kan också avsäga dig å dina barns vägnar, ifall ditt barn behöver befrielse.
Apostel Kathryn Krick talar: Jag proklamerar att tiden för din frihet är nu! Jag bryter varje generationsförbannelse från ditt liv. Jag bryter varje förbannelse i ord och varje häxkonstförbannelse som sänts mot dig. Jag bryter varje demoniskt själsband. Jag ogiltigförklarar varje demoniskt förbund. Jag lösgör dig från allt som du har avsagt dig.
Jag proklamerar att varje ande som har koppling till detta måste lämna dig nu! Varje ande av häxkonst måste lämna. Varje ande av död måste lämna. Självmordstankar måste lämna. Ångestandar måste lämna. Depression måste lämna. Beroenden måste lämna. Demoniska sexuella andar måste lämna. Varje andlig make måste lämna. Varje ande som plågar dig på natten måste lämna. Andar som sänder demoniska drömmar måste lämna. Varje ande av psykisk ohälsa måste lämna. Autism måste lämna. Varje ande som talar emot din identitet i Kristus måste lämna. Fördömelseandar måste lämna. Religionsandar måste lämna. Varje ande som har kommit in genom missbruk måste lämna. Fattigdomsandar måste lämna. Stagnationsandar måste lämna. Avvisandeandar måste lämna. Övergivenhetsandar måste lämna. Varje ande som sänder bombarderande tankar och varje ande som sänder demoniska röster måste lämna. Varje ande av kroppsdysmorfi måste lämna. OCD måste lämna. Jag proklamerar att alla andar av skröplighet måste lämna. Varje sjukdom, åkomma och smärta måste lämna. Varje problem i din kropp måste lämna. Varje dött ting i din kropp måste komma till liv! Vad än du har förlorat av dina sinnen, detta måste återställas nu. Jag proklamerar att ögon och öron ska öppnas. Jag proklamerar kreativa mirakler överallt i din kropp där något saknas, från ditt sinne till hela din kropp. Jag proklamerar fullständig frihet och helande till dig nu i Jesu namn!
Prisa Gud! Jag vet att Han just nu har befriat dig!
Tack, Jesus, för Din kraft och Din kärlek som här och nu har kommit genom dessa sidor och vidrört Ditt barn. Tack, Jesus, för att Du förstör djävulens verk! Tack för att Du skänker frihet och helande till Ditt barn.
Ta en stund till att prisa Gud här och nu med hela ditt hjärta, hela ditt sinne och all din styrka.
Låt hela min själ prisa Herren; med hela mitt hjärta vill jag prisa hans heliga namn. Låt hela min själ prisa Herren; må jag aldrig glömma allt det goda han gör för mig. Han förlåter alla mina synder och botar alla mina sjukdomar. Han räddar mig från döden och kröner mig med kärlek och barmhärtighet. Han fyller mitt liv med goda gåvor. Min ungdom förnyas som örnen!
—Psaltaren 103:1–5, NLT

Det demoniska förtrycket har lämnat, och nu finns ett det tomrum som den Helige Ande vill fylla. Gud vill fylla dig med Sin Ande. Ifall du aldrig har tagit emot Andens dop, så är det dags att ta emot det nu. Ifall du redan har det, så är det dags att ta emot en ny uppfyllelse av den Helige Ande i ditt liv.
DOPET I DEN HELIGE ANDE
Johannes svarade dem alla: ”Jag döper er med vatten, men snart kommer En som är större än jag. Han är så mäktig att jag inte ens är värdig att knyta upp Hans sandalremmar. Han ska döpa er med Guds Heliga Ande och eld.
—Lukas 3:16, Nya Levande Bibeln
Andens dop är ett elddop. Det är en kraftfull andel av den Helige Ande som kommer in i ditt liv, för att stärka din ande och hjälpa dig att leva genom Anden. Det är en uppfyllnad av den Helige Ande, och den är som eld i den andliga världen – detta ger dig andlig och fysisk energi och gör dig glädjefull. Ju mer andlig du är, desto mer glädjefull, full av tro och förälskad i Jesus kommer du att vara. Andens dop är en kraft som sätter din ande i brand för att hjälpa dig att bli mer andlig. Detta dop är vanligtvis en separat händelse och i ett större mått än den uppfyllnad av den Helige Ande som kommer vid frälsningen. En stor anledning till detta är att Andens dop vanligtvis inträffar när en person är redo att helt överlåta sig till Gud. Vid frälsningen är en person många gånger inte helt redo att överlåta allt, utan tror helt enkelt att Jesus är Herre och vill börja följa Honom. Därför utgör Andens dop en andra uppfyllelse. Det kan dock förekomma fall där någon tar emot den Helige Ande vid frälsningen och döps i den Helige Ande vid ett och samma tillfälle.
Många känner inte till Andens dop och går miste om så pass mycket av Hans närvaro, samt om tungotalets gåva. Ändå är detta dop tydligt förklarat i Guds Ord:
Ni ska få kraft när den Helige Ande kommer över er. Och ni ska vara mina vittnen och berätta om mig överallt – i Jerusalem, i hela Judeen, i Samarien och till jordens yttersta gräns.
—Apostlagärningarna 1:8, Nya Levande Bibeln
Att det beskrivs att Helige Ande kommer över personer talar om Andens dop – den eld som kommer över en troende.
På pingstdagen var alla troende samlade på ett ställe. Plötsligt hördes ett ljud från himlen, som dånet av en mäktig storm, och det fyllde hela huset där de satt. Sedan syntes något som liknade lågor eller eldstungor, och de satte sig på var och en av dem. Och alla som var där blev fyllda av den Helige Ande och började tala på andra språk, så som den Helige Ande gav dem förmåga.
—Apostlagärningarna 2:1–4, Nya Levande Bibeln
Uttrycket tungor av eld talar om att den Helige Ande kommer i eld. Alla troende tog emot tungotalets gåva. Förmågan att tala i tungor och Andens dop är gåvor som Gud vill ge till alla Sina barn. Dessa är nödvändiga för att vara andligt stark och kunna leva helt genom Anden.
Medan Petrus fortfarande talade föll den Helige Ande över alla som lyssnade till budskapet. De judiska troende som hade följt med Petrus blev förvånade över att den Helige Andes gåva också hade blivit utgjuten över hedningarna. För de hörde dem tala i tungor och prisa Gud.
—Apostlagärningarna 10:44–46, Nya Levande Bibeln
När Petrus predikade föll den Helige Ande över folket, och de började att tala i tungor. Ett sätt att ta emot Andens dop på är att en smord Guds tjänare talar ut ord över en person, såsom “Bli döpt i den Helige Ande.” Den Helige Ande kommer då i eld över personen.
Att helt enkelt befinna sig i smörjelsens närvaro kan också få den Helige Ande att komma i eld över människor. När jag betjänar, så händer det ofta att kort efter att en person har blivit befriad, så förlöser Gud därefter Sin Ande över denne. Personen börjar att tala i tungor utan att jag behöver lägga händerna på denne eller säga: “Jag förlöser Andens dop till dig.”
Ett annat sätt som Andens dop inträffar på, vilket jag också precis antydde, är genom handpåläggning:
Så snart de hörde detta döptes de i Herren Jesu namn. Sedan, när Paulus lade händerna på dem, kom den Helige Ande över dem, och de talade i tungor och profeterade.
—Apostlagärningarna 19:5–6, Nya Levande Bibeln
Detta skriftställe visar även att det existerar två olika dop: vattendopet och Andens dop.
En nyckel till att ta emot Andens dop är att överlåta allt till Jesus. Jag har varit en troende under varje dag i mitt liv som jag kan minnas. Mitt första minne är att jag tog emot Jesus som min Herre vid fyra års ålder. Men jag mötte inte den Helige Ande i kraft förrän i mitten av tjugoårsåldern. När jag mötte Guds kraft var det som att jag verkligen träffade Jesus, snarare än att bara höra talas om Honom och ha tro på Honom. När jag mötte Honom så öppnades mina ögon för första gången inför Hans obeskrivliga kärlek.
Plötsligt hade jag en visshet om att Gud alltid är med mig och om att Han känner mig innerligt. Jag visste att Han aldrig har fördömt mig och att Hans tankar om mig alltid har varit goda. Jag hade en visshet om att Hans framtidsplaner för mig är så goda. Jag trodde på allt detta tidigare, men nu visste jag att det var sant, och jag trodde på detta med hela mitt hjärta.
Att möta Jesus ledde mig till att bli förälskad i Honom. Och därifrån drevs jag till att överlåta allt för första gången. När jag överlät mig till Gud och önskade att Hans Ande skulle ta över mig och få igenom Sin vilja, så kom Andens dop. Jag började omedelbart att tala i tungor och fylldes av den Helige Andes eld. Andens dop kom när jag överlät mig till Gud och önskade att Han skulle få igenom Sin vilja. Tungotalets gåva kommer med Andens dop. För vissa kanske inte detta manifesterar sig omedelbart, men gåvan har förlösts. När du kommer närmare Gud och blir mer överlåten, kommer tungotalets gåva att aktiveras och manifesteras.
Den som talar med tungor uppbygger sig själv.
—1 Kor 14:4, 1917 års översättning
Tungotal är både en gåva och ett verktyg från Gud för att stärka din ande och trycka undan din köttsliga natur. Så Andens dop är för dem som verkligen inte längre vill leva ljumma liv och inte vill ha någon del av sin köttsliga natur. Andens dop förlöser den Helige Andes eld och tungotalet, vilket förtär den köttsliga människan ifall man bjuder in till detta. Det här innebär att om du ger efter för den Helige Ande, ifall du värdesätter Honom och uppskattar tungotalets gåva, så kommer den Helige Ande att ta över ditt liv på ett kraftfullt sätt.
När jag tog emot den Helige Andes eld så omfamnade jag Honom fullt ut. Jag önskade att mitt liv skulle vara i Guds vilja i varje steg, varje dag. Jag längtade inte längre efter världens saker. Jag kände andlig eld. Jag kände så mycket ohejdbar glädje och energi som jag aldrig förr känt i mitt liv. Jag längtade efter att tillbringa tid med Jesus mer än någonsin tidigare. Jag hade en stark önskan att endast göra saker som behagade Jesus. Den Helige Ande är Den som gav mig dessa önskningar genom Sin dyrbara eld. Jag sade “Ja och amen” till mitt nya jag. Jag fortsatte att vända mig till den Helige Ande och följa Honom i detta nya liv av att vara helt överlåten och brinnande för Honom.
Andens dop kommer när Han värdesätts och används i ditt liv. Detta dop kommer inte slumpmässigt, och det är inte till för att slösas bort. När du är redo för att den alltigenom förtärande elden skall omsluta ditt liv, så kommer den Helige Ande att komma!
Ifall du aldrig har överlåtit hela ditt liv, överlåt dig nu till Gud! Tala ut din överlåtelse från ditt hjärta. Säg till Gud att du fullt ut vill ha Hans vilja i ditt liv, även om detta innebär att du offrar dina drömmar för Hans. Säg till Honom att du önskar och är redo för Honom att döpa dig med Sin Ande.
Apostel Kathryn Krick talar: Jag förlöser Andens dop till att komma över dig nu. Må den Helige Andes eld fylla dig i överflöd nu i Jesu namn! Bli fylld av frid och glädje, och må Guds kärlek omsluta dig! Må du bli satt i brand för Jesus från och med nu! Må ditt hjärta brinna varje dag för Jesus. Må gudsfruktan komma över dig och hjälpa dig att alltid förbli i Hans vilja och behaga Honom. Må denna eld för Jesus växa sig större varje dag!
Öppna din mun och prisa Gud med dina ord. Låt Gud ta över varje del av dig, inklusive din tunga. Tillbringa tid i Hans närvaro och be i Anden.
Tack, Jesus, för vad Du precis har gjort. Tack för att Du gör mirakler. Tack för Din dyrbara och kraftfulla Ande. Tack för att Du förlöser mer av Din Ande och fyller de hungriga!
Jag uppmuntrar dig att läsa de nästa tre kapitlen vid passande tillfällen, utan att låta alltför mycket tid hinna gå däremellan. I dessa kapitel kommer du att lära dig hur du upprätthåller din befrielse. Eftersom du precis har blivit befriad är det viktigt att du omedelbart utrustas så att du känner till fiendens planer. När du är medveten om fiendens taktik, så kommer du att kunna vandra i seger över hans onda strategier och bevara din frihet.























Kapitel 11
ATT UPPRÄTTHÅLLA DIN BEFRIELSE: ÖVERLÅTELSE
Ifall du behövde befrielse innan du började läsa denna bok, så tror jag att Guds kraft har befriat dig medan du läst den. Varje persons andliga situation är unik. En del som läser den här boken kan ta emot fullständig befrielse. Andra kan ha ett mer komplext förtryck, och/eller så vill Gud befria dem i lager efter lager.
Varför befriar Gud ibland i lager efter lager? Detta har att göra med Guds visdom och suveränitet. Ofta vet Han utifrån Sin visdom om att ifall Han omedelbart kommer med total befrielse, innan en person har överlåtit sig fullt ut och förvandlats, så kan denna person ge efter för fiendens fällor och gå tillbaka till världen utan att ta Gud på allvar. Sådana personer kan undervärdera vad Jesus har gjort, och behandla sin frigörelse som ett sjukhusbesök, eller som en snabb lösning, istället för att förändra sin livsstil och överlåta allt till Jesus.
Andra gånger så befriar i Gud lager efter lager helt enkelt för att Han väljer att göra det på ett sådant sätt. Ifall du har blivit befriad från något förtryck, men att det finns fler lager kvar, så uppmuntrar jag dig att koppla upp dig till mina livesändningar och att titta på de videor som finns publicerade på min YouTube-kanal. När du fortsätter att positionera dig där smörjelsen flödar, så kommer Gud att fortsätta att befria dig i lager efter lager. Dessutom så uppmuntrar jag dig att delta i ett evenemang, en konferens eller en söndagsgudstjänst hos 5F Church. Gå till 5fchurch.org eller apostlekathrynkrick.com för alla detaljer.
Nu när du har blivit befriad, så behöver du göra något mycket viktigt: upprätthålla din befrielse. Detta är inte en engångsuppgift, utan en livsstil. Ifall du värdesätter din frihet och vill förbli fri, så behöver du ta upprätthållandet av din befrielse på största allvar.
När en oren ande har lämnat en människa, går den genom torra trakter och söker efter en viloplats men finner ingen. Då säger den: ‘Jag ska vända tillbaka till mitt hus som jag lämnade.’ När den kommer dit finner den huset tomt, rent och iordningställt. Då går den och hämtar med sig andra andar, som är värre än den själv, och de går in och bor där. Och för den människan blir det sista tillståndet värre än det första. Så ska det också vara med detta onda släkte.
—Matt 12:43–45, SFB 2015
Djävulen är fullständigt ond. Han har ingen nåd eller barmhärtighet i sig. Han vill stjäla, döda och förstöra, och gör ingen skillnad på människor. Han vill plåga både gamla och unga. En dag kommer vi att leva i himlen där djävulen inte finns. Men för tillfället så lever vi på denna jord, där fienden är “luftens furste” (Ef. 2:2), eller som det står skrivet, baserat på den engelska översättningen The Passion Translation:
Tidigare levde ni i dem på den här världens sätt och följde härskaren över luftens välde, den ande som nu är verksam i olydnadens barn.
—Efesierbrevet 2:2
Så länge som vi lever på denna jord, så behöver vi varje dag dyka upp och kämpa trons goda kamp mot “den mörka härskaren över det jordiska riket” (Satan). Med Guds hjälp kommer vi alltid och med lätthet att vara segerrika. Men vi behöver göra vår del genom att lyda Gud och förbli överlåtna. Ju mer du vandrar i lydnad för Gud, desto starkare blir du andligt sett, och desto mer ser djävulen att det är slöseri med tid att attackera dig. Ju mer du lyder Gud, desto mer kommer du att ta emot belöningen av att djävulen inte kommer att kunna attackera lika mycket som han tidigare har gjort. När din lydnad ökar, så ökar också din favör och ditt beskydd.
Föreställ dig att landet där du befann dig i träldom, är en plats som heter Egypten. Föreställ dig nu din stund av frihet, när du seglar ut från Egyptens stränder. Det utlovade landet (med ett fullständigt överflödande liv) ligger en båtresa bort. Ifall du någonsin har befunnit dig på en båt, så vet du att när du först lämnar stranden kan du fortfarande höra stadens ljud och se de olika ljusen från staden. Så när du först seglar ut är du, även om du inte längre befinner dig i Egyptens land, fortfarande väldigt nära. Ju längre du seglar, desto tystare blir dess ljud och desto svagare blir dess ljus. Till slut försvinner landet ur sikte och du hör inte längre ljudet från det.
Så är det i den andliga världen. När du först lämnar träldomens land, så ser fienden dig som ett lätt mål, inom räckhåll. När du har blivit befriad, så är fienden dessutom mycket arg över sin förlust. Han tenderar att lägga mer ansträngning på dem som är mer benägna att ge efter för hans fällor. Han vet att de som är starka i Herren och har ökad favör innebär slöseri med hans tid, eftersom de fortsätter att motstå honom i lydnad till Gud när han kommer med frestelser. Detta betyder inte att han inte fortfarande attackerar de andligt starka, och de som har varit i lydnad länge. Men detta är mer som hur det slutade för Jesus – att djävulen frestade Jesus i öknen och därefter “lämnade han Honom till en lämplig tid” (Luk 4:13). Å andra sidan tenderar fienden att oftare attackera dem som befinner sig “nära Egypten”. Detta är den utvidgade uppenbarelsen av Matteus 12:43–45.
Demoner kommer från djävulen och de är enade med honom. De utför sina uppgifter baserat på djävulens instruktioner. När en demon kastas ut, så har den misslyckats i sitt jobb, och den har ett straff att vänta. Demonen vill återvända till personen som den bodde i, och som hämnd ta med sig fler demoner. När en person blir befriad är demonens mål att återvända med ännu mer förtryck. Men om du tar upprätthållandet av din befrielse på allvar kan ingen demon någonsin komma tillbaka! Även om djävulen kanske försöker, eftersom du inte är långt från “Egypten,” så är han maktlös när du har Gud på din sida. Och om du tar upprätthållandet av din befrielse på allvar så kommer Gud att besegra djävulen varje gång han försöker att attackera.
Så om du precis har blivit befriad, så finns det absolut ingenting att frukta. Men det är avgörande att du har gudsfruktan som aldrig förr. Nu är det inte tid för att vara lat i din tro. Du behöver vara ett engagerat Guds barn och en engagerad Jesu soldat. Detta borde utgöra grundläggande kristendom. Men i dagens tid, där ljummen kristendom är vanlig och många i Kristi kropp saknar gudsfruktan, så behöver jag betona vikten av att vara en seriös lärjunge som fruktar Gud.
En anledning till att djävulen så starkt önskar att komma med nytt förtryck, är att när du blev befriad, så utgjorde detta en stor förlust för hans rike. En del av hans rike förstördes och besegrades när dessa kedjor bröts! Den andra anledningen till att han vill återinföra förtryck är att han vill misskreditera Guds smorda tjänare. Han vill att människor skall tro att det egentligen inte äger rum någon befrielse i den tjänst som befriade dig. Han vill lura människor att tro att befrielse är häxkonst eller en uppgjord föreställning med skådespelare.
Djävulens största plan mot smorda tjänare och deras tjänster, är att påverka människor att tro att dessa tjänster är falska, genom att sprida lögner via dagens skeptiker och fariséer. Djävulen vill att människor som kommit till en smord tjänst skall framstå som mer bundna än tidigare. Han vill göra förtrycket ännu värre, i hopp om att det skall spridas ett dåligt vittnesbörd. Attackerna mot människor som nyligen blivit befriade utgör också attacker mot Guds sanna tjänare, mot deras tjänster och mot hela Guds rike.
Återigen, du behöver ta upprätthållandet av din befrielse på allvar och se detta som ett stort ansvar. När en tjänare kastar ut en demon ur dig, så har tjänaren inte ansvaret att se till att du upprätthåller din befrielse. Det kan bara du själv göra. Tjänarna har ett ansvar att erbjuda undervisning och utrustning som gör dig till en mogen lärjunge som kan vandra i seger. Men det är upp till dig att lyssna på eller läsa undervisningen. Och det är ditt ansvar att värdesätta och faktiskt tillämpa undervisningen. Det är upp till dig att leva ett liv i överlåtelse till Jesus.
För att du ska kunna bli utrustad till att vara segerrik i varje situation, så kommer de nästa tre kapitlen att avslöja djävulens planer kring att komma tillbaka med förtryck.
ÖVERLÅTELSE
Det viktigaste sättet att upprätthålla din befrielse genom, är överlåtelse till Jesus – att överlämna allt i ditt liv till Hans auktoritet och kraft. Faktum är att varje annan aspekt av att upprätthålla din befrielse bygger på överlåtelsens grund. “Ja, den som klamrar sig fast vid livet kommer till sist att förlora det, men den som förlorar sitt liv för Min skull kommer att finna det.” (Matt 16:25, Nya Levande Bibeln).
Ifall du inte överlåter allt till Jesus, så finns det inget sätt som du kan ha seger över djävulen på. Du kommer att förlora din frihet och förlora ett liv av himlen på jorden med Jesus. Men om du ger upp ditt liv för att varje dag följa Jesus, så kommer du att rädda ditt liv. Du kommer att räddas från fiendens grepp. När du inte överlåter dig till Jesus, så inaktiverar du Guds hjälp. Ett liv som är överlåtet till 90 procent är inte tillräckligt. Det är som att ha de flesta dörrar i ditt hus låsta, men fortfarande hålla en dörr olåst.
Att överlämna allt till Jesus är det bästa beslutet som du kan fatta. Det är definitivt det bästa beslutet som jag någonsin har fattat. Jag håller helt med aposteln Paulus när han säger:
Jag ansåg en gång att dessa saker var värdefulla, men nu betraktar jag dem som värdelösa på grund av vad Kristus har gjort. Ja, allt annat är värdelöst i jämförelse med det oändliga värdet av att känna Kristus Jesus, min Herre. För hans skull har jag kastat bort allt annat och räknar det som skräp, för att jag ska kunna vinna Kristus.
—Filipperbrevet 3:7–8, Nya Levande Bibeln
Allt jag har behövt att ge upp för att följa Jesus, har varit helt värt det. De drömmar som jag gav upp för Gud var, trots att de var goda drömmar, inte i enlighet med Guds vilja för mitt liv. Och vad som än är utanför Guds vilja är skräp. Jag vill inte ha det! Världens liv med dess njutningar lockar inte längre när man smakar Jesu kärlek, den Enda som bringar sann tillfredsställelse, frid och glädje.
Att leva i relation med Gud och vandra i Hans vilja utgör de största tillfredsställelserna i hela universum. Inget annat kan jämföras. Djävulen har verkligen lurat människor. Ifall människor bara insåg hur djävulen har bedragit dem, skulle de flesta gladeligen ge upp sina världsliga livsstilar för att följa Jesus. Ifall du tvekar över att överlämna allt till Jesus, så uppmanar jag dig att göra det ändå. Du kommer aldrig att ångra detta.
Ni som verkligen inte vill ge upp något visst – vare sig detta är världsliga vänner, alkohol, festande, sex utanför äktenskapet, själviskhet, eller att titta och lyssna på mörka filmer och musik – jag uppmuntrar er starkt att omvärdera detta. Inga av dessa världens saker är värt det hela. Det begär du känner kring att delta i dessa aktiviteter kommer från fienden. Han påverkar dina känslor och tankar. Han är lögnens fader, och han ljuger för dig när han säger: “Det här är inte någon stor grej. Det är ofarligt.” Han ljuger för dig när han påverkar dig att känna att det du gör eller engagerar dig i, skulle utgöra en källa till stor lycka.
Alla dessa frestelser från fienden är öppna dörrar, när man agerar ifråga om dem. Den köttsliga njutningen av dessa saker är inte värd det demoniska förtryck som kommer med dem. Dessutom är dessa nöjen inte värda de fördömande tankar som djävulen kommer att fylla dig med för att du inte är lydig mot Jesus. Jag var en gång blind för detta, men nu ser jag.
Jag önskar att jag kunde berätta detta för mitt tonåriga jag. Jag säger detta till er med Guds kärlek, som om ni vore mina barn. Jag känner Guds hjärta för er så starkt medan jag skriver. Gud vill att ni ska vara trygga i Hans armar. Han vill ha intimitet och en relation med er. Han vill ösa ut så många välsignelser över er, att det inte finns plats för dem alla. Han vill att ni ska uppfylla era syften på denna jord, och Han vill förändra världen genom er. Han vill rädda själar och bryta djävulens grepp i människors liv genom er.
Det här är det bästa livet. Detta dyrbaraste “himlen på jorden”-livet kommer du bara att finna när du överlåter hela ditt liv till Jesus. Jag utlovar inte någonting som jag inte kan garantera, och jag lovar dig verkligen detta. Du kommer inte att kunna finna tillfredsställelse utan att överlåta dig till Jesus. Detta är jag säker på. Du skapades med ett tomrum som bara Jesus kan fylla. Detta tomrum får dig att söka efter kärlek och tillfredsställelse. Det får dig att söka efter ett syfte. När du överlåter dig till Jesus, först då kommer detta tomrum att fyllas. Du kommer att uppleva den största kärleken och tillfredsställelsen, samt det största syftet. Ifall du inte redan har gjort det, är tiden nu inne att överlåta varje del av ditt liv till Jesus. Ta en stund till att vara med Jesus och överlåt dig nu till Honom.
STÄNG ALLA DÖRRAR
Ge inte djävulen något fotfäste.
—Ef 4:27, Svenska Folkbibeln 2015
När en person syndar, så öppnar denna person tekniskt sett en dörr. När personen fortsätter i synd, så öppnas dörren ännu mer. Det är inte bara de uppenbara världsliga handlingarna som utgör synder. Synd är varje handling som går emot Guds bud i Bibeln, och som går emot Hans rhema-ord (Hans nutida ord som uttalats genom Guds tjänare). Synd kan också innefatta underlåtelse ifråga om Guds bud. Att inte regelbundet tillbringa tid i Guds Ord utgör en synd. Att ha fel vänner (sådana som inte är överlåtna till Gud) nära sig själv utgör en synd. (Detta inkluderar inte icke-överlåtna familjemedlemmar som du är tvungen att leva med i denna livsfas.) Att uttala vårdslösa negativa ord utgör en synd. Att visa respektlöshet mot din andlige ledare utgör en synd. Det är viktigt för dig att förstå vad som betraktas som synd, så att du också kan identifiera exakt vad det är som kan öppna en dörr till fienden.
Ifall du begår ett misstag och syndar, medvetet eller ej, så betyder inte detta att det automatiskt kommer in en demon. Du bör inte leva i paranoia över att aldrig kunna begå något misstag. Guds nåd finns där för att täcka dig. Den andliga faran med en synd ligger i om du kontinuerligt skulle återvända till denna synd utan någon äkta omvändelse. Synder är särskilt destruktiva när du lever utan gudsfruktan och behandlar lydnaden till Gud som något tillfälligt och valfritt.
De frestelser ni möter är inte annorlunda än vad andra upplever. Och Gud är trofast. Han kommer inte att låta frestelsen bli större än vad ni kan klara av. När ni blir frestade, kommer han att visa er en utväg så att ni kan uthärda.
—1 Kor 10:13, Nya Levande Bibeln
Detta skriftställe säger inte att Gud inte kommer att tillåta att frestelsen ibland, eller för det mesta, blir större än vad du klarar av stå emot. Det säger att Han inte kommer att tillåta detta, och punkt slut. I varje omständighet så är Gud trofast och kommer inte att tillåta att frestelsen blir bortom din förmåga att motstå. I varje situation där du blir frestad, så kommer Han att visa dig en utväg, så att du kan uthärda. Nyckeln är överlåtelse. Det är detta som aktiverar Guds hjälp, och som visar dig en utväg.
Många gånger är det handlingen att man stänger den öppna dörren, som leder till frigörelse. Att stänga dörren utgör den handling där du överför vem du ger din auktoritet till – från fienden till Gud. När du är befriad är det avgörande att du håller dessa dörrar stängda. Genom Guds nåd, så kan Han ibland befria dig innan du har stängt dörrar. Ifall detta inträffar, så är det mycket viktigt att du omedelbart stänger dessa dörrar. Ifall du blev befriad från ett beroende, gör dig av med droger, alkohol, pornografi, etc. Ifall det att du följer vissa personer online får dig att frestas till synd, upphör då med att följa dessa personer. Ifall du har nära vänner som inte har överlåtit sig till Gud, så är det viktigt att du bryter dessa band eller sätter upp gränser, beroende på hur den Helige Ande leder.
Att hålla fel personer nära en själv utgör en enorm öppen dörr till fienden. Detta är ett av de största sätten som djävulen lurar människor genom, särskilt kristna. Kristna rättfärdigar att de har fel personer nära sig, genom att säga till sig själva att de älskar dessa individer och utgör ett ljus för dem. Ändå höll Jesus bara tolv lärjungar halvvägs intill Sig, och de var alla överlåtna till Gud. Han tog sedan tre lärjungar mycket nära Sig, de som var mest överlåtna till Gud. Jesus valde att ta med Jakob, Johannes och Petrus i intima och sårbara ögonblick, såsom på Förklaringsberget och i Getsemane trädgård (Matt. 17:1–13; 26:36–38). Vi ska följa Jesu exempel för vår andliga säkerhet.
“Låt er inte bedras: ‘Dåligt sällskap fördärvar goda seder’” (1 Kor 15:33, SFB 2015). Att ha en nära relation med någon, samtidigt som denna person har öppna dörrar till fienden, är att ge fienden auktoritet att tala till dig genom personen. Personens beteende kommer i enbart sig självt att påverka dig, och smitta av sig på dig på grund av denna princip. Oavsett hur hårt du än försöker, så kommer personen att fördärva dina goda seder, vilket gör att det kan komma förtryck från fienden.
Detta koncept gäller inte familjemedlemmar som du är tvungen att leva med. I sådana situationer så täcker en särskild nåd dig, eftersom deras närhet till dig är bortom din kontroll. Gud kommer att använda varje attack som fienden försöker att komma med genom dessa familjemedlemmar som en förädlande eld, för att stärka din tro och forma dig mer till Hans avbild. Men du behöver förstå allvaret kring att vara vaksam för att kämpa trons goda kamp, och fortsätta med sådana andliga discipliner som håller dig andligt stark. Vi är alla kallade att vara vaksamma i det andliga kriget som vi befinner oss i, men du måste vara extra vaksam, i vetskap om din unika situation och förstå att den kan användas som en förädlande eld.
En annan viktig dörr som du behöver stänga är den av negativt tal. För vissa kan detta innebära en fullständig livsstilsförändring.
För att vara säker på att du aldrig öppnar dörrar genom de ord du uttalar, besluta dig varje morgon att endast tala ord av liv under dagen. Besluta dig för att tänka efter innan du talar. Förändring kommer inte utan avsikt. Du behöver fatta ett beslut att förändras på detta område. När du talar med avsikt dag för dag, så kommer du så småningom att förvandlas till att bli mer lik Jesus i ditt tal. Förbannelser och negativa ord kommer att elimineras från ditt språk.
FYLL DIG SJÄLV MED DEN HELIGE ANDE
Låt oss ta en titt på detta skriftställe igen:
När en oren ande har lämnat en människa, går den genom torra trakter och söker efter en viloplats men finner ingen. Då säger den: ‘Jag ska vända tillbaka till mitt hus som jag lämnade.’ När den kommer dit finner den huset tomt, rent och iordningställt. Då går den och hämtar med sig andra andar, som är värre än den själv, och de går in och bor där. Och för den människan blir det sista tillståndet värre än det första. Så ska det också vara med detta onda släkte.
—Matt 12:43–45, SFB 2015
Att finna huset “tomt, sopat och iordningställt” betyder att demonen fann personen tom på den Helige Ande. När en demon lämnar, finns ett tomrum som behöver fyllas med den Helige Ande, annars så kommer en demon att se att den har auktoritet att återvända. Att fylla dig själv med den Helige Ande innebär inte något som inträffar vid ett enstaka tillfälle, utan innebär handlingar som du behöver genomföra dagligen.
Berusa er inte med vin, för det leder till utsvävningar. Låt er i stället fyllas av Anden och tala till varandra med psalmer, hymner och andliga sånger.
—Ef 5:18–19, SFB 2015
Låt oss nu se på vad det innebär att vara fylld med den Helige Ande:
Överlåt dig till den Helige Ande och låt Honom få Sin vilja fram, låt Honom fylla dig och låt Honom döpa dig i Honom. Som jag delade i kapitel 10, så är Andens dop avgörande för att en troende skall kunna leva ett liv lett av Anden och för att personens egen ande skall vara starkare än dennes köttsliga natur. Att ta emot den Helige Andes eld, som kommer med dopet, ger dig styrka och kraft att motstå djävulen och korsfästa ditt kött.


Gå in i en relation med Gud. Detta är inte bara ett val utan också en disciplin. Ifall din relation med Gud baseras på känslor, så kommer den att vara mycket nyckfull. Din relation med Gud bör baseras på tro, eftersom detta är det som allting i riket är grundat på. En ung vuxen kanske inte vill tillbringa alltför mycket tid med sina föräldrar. Personen kanske föredrar att umgås med vänner eller vara ensam istället. Men när det vuxna barnet väljer att tillbringa tid med sin mamma och pappa, så är detta tack vare kärleken till sina föräldrar.


Det kan finnas dagar då du inte känner för att tillbringa tid i bön eller för att läsa Ordet. Detta betyder inte att du inte älskar Gud eller bör skämmas. Det är viktigt att förstå att din relation med Gud inte baseras på känslor, utan på ditt dagliga val att älska Gud. Annars kommer du att försumma din relation med Gud, och/eller så kommer du att tro på djävulens lögner om fördömelse varje gång som du inte känner för att tillbringa tid i Ordet eller i bön.
VAD ÄR EN RELATION MED GUD?
En relation med Gud består av bön, bibelläsning, tillbedjan och lydnad. Allt detta baseras på val och handlingar, inte på känslor.
Bön
Många kristna vet faktiskt inte hur man ber. De tror att de måste be ensamma i sitt rum i många timmar, med språk som i äldre Bibelöversättningar (den engelska boktexten nämner här “som i King James Version”) eller med andra ord som är onaturliga för deras vokabulär. Många tror också att böneritualer och religiösa ord övertalar Gud till att höra dem och agera för deras räkning.
Bön bör komma ur en äkta relation med Gud där det finns en verklig intimitet. Att be till Gud som att Han vore en oåtkomlig figur i ett avlägset land, som inte förstår ditt naturliga sätt att tala, utgör inte någon relation eller intimitet. Att ha en relation med Gud är att välja att göra Gud till din bästa vän, Fader och Herre på samma gång.
Ibland bör du tala till Gud som du talar till din bästa vän: dela med dig av många detaljer under dagen utifrån ditt vanliga sätt att tala och med respekt, kärlek och sårbarhet. Du bör medvetet och avsiktligt ta med dig Gud överallt du går, varje dag. Skapa intimitet genom att förnya ditt sinne med vetskapen om att Gud alltid är med dig. Ha med Honom i dina tankar. När du ser en vacker solnedgång, tacka Honom! När du upplever Hans favör, tacka Honom! När ditt hjärta är välsignat, tacka Honom!
När du funderar över Hans löften, säg till Honom:
Tack, Herre, för de löften som kommer att uppfyllas. Jag litar på Dig. Jag litar på Din timing. Jag tackar Dig för att Du leder mig genom allt jag har gått igenom. Du vet det bästa sättet att förvandla mig och förädla mig genom. Jag älskar Dig, Jesus.
När du går igenom svåra tider, säg till Honom:
Herre, jag behöver Din hjälp. Tack för att Du strider mina strider för mig och hjälper mig genom detta. Jag vet att Du har ett syfte med allt Du tillåter mig att gå igenom. Tack, Herre, för att Du är med mig och hjälper mig genom detta.
Även om Gud vill att du behandlar Honom som din bästa vän, så betyder inte detta att Han vill att du hela tiden säger precis allt vad du känner. Det finns kraft i dina ord, även när du talar till Gud. Gud vill att du lever i tro, inte i känslor. Det är genom tro som vi behagar Gud, inte genom att ventilera våra känslor. Ett sätt att visa Gud att du älskar Honom är att lyda Honom, att välja att vara andligt mogen och att endast tala ord som är i linje med Hans Ord. Behandla Gud som din bästa vän, men på ett andligt moget sätt, snarare än hur ditt standardmässiga sätt att tala om hur du känner, eventuellt är.
Gud vill också att du tilltalar Honom som din Fader och Herre. Tala alltid till Honom med respekt. När du behandlar Honom som din bästa vän, se till att du även kommer ihåg att Han är din Fader och Herre.
En annan aspekt av bön är att samarbeta med Gud för att förverkliga Hans vilja på jorden. Du är kallad att vandra i auktoritet på denna jord. Du är kallad att hela de sjuka, kasta ut demoner och förflytta berg. Allt detta görs med Guds kraft när vi samarbetar med Honom. Men Han kallar oss att ta auktoritet och tala ut Ordet. Många troende ber felaktigt, och det är därför som de inte ser resultat. De ber: “Snälla Gud, hela denna person,” när det rätta sättet att be på, är att proklamera “Bli helad” eller att befalla demoner att lämna – det vill säga, vid tillfällen när detta befinner sig inom ditt andliga territorium och i rätt ordning, samt lett av den Helige Ande.
Jag säger sanningen till er, om någon [vem som helst] kommenderar [säger med auktoritet till] detta berg: “Upp med dig och kasta dig i havet!” och inte tvivlar i sitt hjärta, utan tror att det han säger ska hända, då ska det ske [göras för] honom.
—Mark 11:23, SFB 2015
Många av dina böneförfrågningar bör istället vara proklamationsord där du talar till berget. När du proklamerar agerar du inte ensam. Detta är bön. Detta utgör ett partnerskap med Gud, för att förverkliga Hans vilja.
När du ber behöver du inte heller upprepa dina förfrågningar om och om igen tills dess att de uppfylls. Att upprepa böneförfrågningar visar på en brist på tro att Gud har hört dig. Det är bättre att proklamera en gång, och därefter fortsätta att tacka Gud för miraklet som är på väg.
Ifall du är planterad i en församling där Guds kraft verkar, så kommer böner också att förlösas till dig under gudstjänsterna. Det är inte möjligt för dessa ord att återvända tomhänta. Gud önskar att du ber med förståelse och tro. När du ännu inte har sett miraklet manifesteras, men är planterad i en smord församling, tacka då Gud för det mirakel som förlöstes till dig genom Guds tjänares proklamationer (böner), och ha tro på att miraklet kommer att bli synligt utifrån Hans timing. Det är viktigt att ta emot det som Gud har förlöst genom Sina tjänare, snarare än att agera som att bönerna inte haft någon verkan, bara för att du ännu inte har sett miraklet manifesteras.
Det finns också tider för dig att ödmjukt föra fram dina önskningar till Gud. När du ber Gud om vägledning och är osäker på Hans vilja och timing, ge Honom denna auktoritet. Kom till Gud som ett barn, och dela med dig av ditt hjärtas rena önskningar till Honom.
Ni har inte vad ni vill ha därför att ni inte ber Gud om det. Och även när ni ber, får ni det inte, eftersom era motiv är fel – ni vill bara ha det som ger er njutning.
—Jak 4:2–3, Nya Levande Bibeln
Att be Gud om saker bör göras på ett respektfullt sätt – inte i själviskhet, utan med rena motiv. Ifall du inser att du vill ha något av själviska skäl, be Gud att hjälpa dig att bli mer ödmjuk och osjälvisk.
Att tacka Gud bör vara det vanligaste sättet du ber på. Det är så du “ber utan uppehåll” (1 Thess. 5:17–18, ESV). Många tror att det att man ber utan uppehåll innebär att man ständigt framför böneförfrågningar till Gud, och en del kan känna sig osäkra i sin relation med Gud, eftersom de får slut på saker att be om efter några minuter. Men om du ständigt ber Gud om saker, så litar du antingen inte på att Han har hört dig, eller så önskar du alltför många saker och behöver bli mer osjälvisk. När du inte har något större antal förfrågningar är detta en bra sak, inte en dålig sak. Det betyder att du litar på att Gud verkar, och att du är nöjd med Hans timing när det gäller att få mirakler att inträffa. Du är mer fokuserad på att tjäna Gud och på att uppvisa kärlek till andra, än på allt som du inte har.
Ifall du åker på semester med en vän eller med någon du älskar, så kommer det troligen att finnas stunder av tystnad mellan er. Det är inget fel med det – även detta utgör intimitet, trots att det inte utväxlas några ord. Så är det med Jesus. En huvudsaklig del av din relation med Gud, kommer att vara att inkludera Honom i ditt hjärta, ditt sinne och din bön vart du än går, och att du kontinuerligt tackar Honom.
Det är inte avsikten att en relation med Gud skall vara komplicerad. Men religiositet tenderar att göra allt komplicerat. Fiendens plan med religiositetens ande är att försöka att få allt i Guds rike att verka ouppnåeligt. Det är dags att bryta sig fri från denna religiositetens ande och gå in i din dyrbara och intima relation med Gud. Du kan börja här och nu!
Att Läsa Ordet
I begynnelsen var Ordet, och Ordet var hos Gud, och Ordet var Gud.
—Joh 1:1, 1917 års översättning
Gud är Ordet. Ifall du inte läser Ordet, så går du inte in i någon verklig relation med Gud. Ordet avslöjar Guds karaktär. Gud talar i Ordet. När du läser Ordet, så lär du känna Gud. Du lär känna Hans hjärta och Hans egenskaper såsom trofasthet, godhet, renhet och obeskrivlig kärlek. Ju mer du läser Ordet, desto mer kommer du att lära känna Honom. Ju mer du läser Ordet, desto mer kommer du att veta hur Hans röst låter, och kunna höra den tysta, stilla rösten som varje dag vägleder dig, korrigerar dig och talar till dig. Ju mer du läser Ordet, desto mer kommer du att kunna skilja mellan djävulens röst och Guds röst. Att läsa Ordet utgör en stor del av att tillbringa tid med Gud och att lyssna till Honom.
Tänk däremot på att fariséerna och Jesus läste samma Guds Ord, men deras tolkningar var helt olika. Fariséernas “uppenbarelse” av Guds hjärta och Hans vägar, samt kring hur man följer Hans bud, var på många sätt motsatt Jesu uppenbarelse. Så hur säkerställer du att du får den sanna uppenbarelsen – Guds nya vin och Jesu uppenbarelse – snarare än fariséernas version? Du behöver ingå lärjungaskap.
Gå därför ut och gör alla folk till lärjungar, och döp dem i Faderns och Sonens och den Helige Andes namn, och lär dem att hålla allt vad jag har befallt er. Och se, jag är med er alla dagar till tidens slut.
—Matt 28:19–20, SFB 2015
Du är kallad till att vara en lärjunge, och detta innebär att du behöver ingå lärjungaskap. En del av detta lärjungaskap innefattar att du blir undervisad och utrustad av en smord femfaldig tjänare. Det mesta av denna undervisning och utrustning kommer från din andliga mor eller far. Enligt Matteus 28:20 så har Jesus sänt smorda Guds tjänare för att vägleda dig och lära dig vad Gud har befallt. Femfaldiga tjänare är smorda för att undervisa med en sann nytt vin-uppenbarelse kring Skrifternas innebörd. När du tar emot denna undervisning överförs smörjelse till dig, vilket hjälper dig att höra Guds röst när du läser Hans Ord.
Till exempel så kan du ha blivit felaktigt undervisad om att Gud vill att du följer Hans bud “bara för att”. I denna situation kommer du troligen att läsa Ordet som en uppsättning lagar som du är tvingad att efterfölja. Men när du får en korrekt undervisning om att Gud har gett dig Sitt Ord som en vägkarta till ett överflödande liv, och som en stridsplan för seger över djävulen, så kommer du att läsa Ordet med vördnad, spänning och glädje! Du kommer att ta orden till ditt hjärta, och du kommer att känna dig motiverad till att efterfölja buden.
Ifall det som du har fått felaktig undervisning kring inte bär med sig Guds hjärta av nåd, barmhärtighet och medkänsla, så kommer du att läsa Ordet genom fördömelsens lins. Du kommer att känna att det är för svårt att utföra allt det som Gud ber dig om. Men om du har en smord lärare som förmedlar uppenbarelsen om Guds kärlek, så kommer du att läsa Ordet som ett kärleksbrev till dig, och du kommer att känna igen Guds kärlek genom det som Han talar i Sitt Ord.
Framför allt så behöver du den Helige Ande för att hjälpa dig ta emot den rätta uppenbarelsen av Guds Ord. En del av att få tillgång till den Helige Andes hjälp kring detta, är att du planterar dig under den andliga mor eller far som Gud har utsett åt dig, och att du kontinuerligt överlåter dig till den Helige Ande genom att bjuda in Honom till att få Sin vilja fram i ditt liv.
Lägg därför bort all moralisk orenhet och all ondska som är så utbredd, och ta emot med ödmjukhet det ord som är planterat i er, vilket kan frälsa er. Var inte bara lyssnare till ordet, så att ni bedrar er själva. Gör vad det säger. Den som lyssnar till ordet men inte gör vad det säger är lik en person som ser på sitt ansikte i en spegel och sedan, efter att ha sett på sig själv, går därifrån och genast glömmer hur han ser ut. Men den som intensivt ser in i den fullkomliga lagen som ger frihet och förblir i den – inte glömmer vad han har hört, utan gör det – han ska bli välsignad i vad han gör.
—Jak 1:21–25, SFB 2015
Det att du får Guds Ord inplanterat i dig inträffar när du läser det dagligen, och när du är rotad i en smord tjänst under ledning av din andliga mor eller far. Vissa människor blir lata i sina andliga liv när de befinner sig i smorda församlingar, och tror att allt de behöver göra är att dyka upp i kyrkan och lyssna på undervisningen. Men att lyssna till Ordet genom undervisning, och att själv läsa Guds Ord är lika viktigt.
Du behöver ha din egen relation med Gud och tillbringa tid med Honom i Ordet. Det sker något mycket kraftfullt och övernaturligt när du gör detta, och detta hjälper dig inte bara att få seger över fienden, utan också att upprätthålla din befrielse.
När det gäller hur mycket av Ordet som du dagligen bör läsa, låt dig där vägledas av den Helige Ande. Att läsa Ordet bör vara en disciplin, men låt inte detta förvandlas till religion (till en ritual i det gamla vinet). En allmän riktlinje är att göra det till en vana att läsa minst ett kapitel ur Ordet per dag. Men ifall du bara läser en enda vers en viss dag, på grund av att du är ovanligt upptagen, så är inte detta någon stor sak. Du bör inte känna fördömelse över att inte ha kunnat få tid till att läsa ett helt kapitel. Framför allt så bör det att du tillbringar tid i Ordet utgöra en av de viktigaste prioriteringarna under din dag. Det är viktigt att leva i Guds nåd, samtidigt som du har gudsfruktan. Var disciplinerad med att läsa Ordet, men var inte religiös kring detta. Se till att du ger den Helige Ande utrymme till att vägleda dig när det gäller vad du ska läsa och hur mycket du ska läsa.
Ifall du är en ny troende så är det bra att börja med Johannesevangeliet. Om du nyligen blivit befriad, så var ödmjuk nog att se dig själv som en ung, nyligen befriad troende som precis börjar att uppleva det nya vinet, även om du har varit troende länge.
Att plantera Ordet i dig själv och leva ut vad Ordet säger, utgör två av de viktigaste sätten som du upprätthåller din befrielse genom. Den främsta anledningen till att människor kämpar för att gå vidare efter att ha blivit befriade, eller till att de blir förtryckta på nytt, är att de inte fyller sig med Ordet och tillämpar det. Återigen, så kan det att du fyller dig med Ordet uppnås både genom att du läser det, och genom att du lyssnar till det i smord undervisning. Jakobsbrevet 1:21 säger att Ordet kan rädda dig! Se varje dag intensivt på Ordet, som verkligen ger frihet. Tillämpa dagligen detta Ord i ditt liv, och du kommer att bli välsignad, leva ett liv i kontinuerlig seger över djävulen och bevara din frihet för evigt!
Tillbedjan
Tala till varandra med psalmer, hymner och andliga sånger. Sjung och spela av hjärtat till Herren.
—Ef 5:19, SFB 2015
Det är viktigt att upphöja Gud över allt annat. I din relation med Gud som din Herre, bör du regelbundet prisa Honom och behandla Honom som den herrarnas Herre som Han är. Denna tillbedjan kan äga rum genom många olika sätt för dig att uttrycka dyrkan och ge lovprisning, inklusive sång och dans, samt genom dina ord. Tillbedjan kan också äga rum genom varje aspekt av ditt liv. Allting som du gör bör göras för Herren. “Vad ni än gör, gör det av hela hjärtat, som för Herren och inte för människor.” (Kol. 3:23). När du går till ditt jobb, så utför flitigt dina arbetsuppgifter med hög kvalitet. Behandla alla på din arbetsplats med respekt och kärlek. Kom i tid, och var ansvarsfull och ärlig. Oavsett om du tar hand om dina barn, vårdar din fysiska kropp, städar ditt hus – vad du än gör – gör detta med hög kvalitet och efter bästa förmåga. När du utför alla dessa saker i syfte att lyda Gud, så tillber du Honom. Allt som Han ber dig att utföra, utför detta som tillbedjan till Honom – inte för att Han “tvingar” dig, utan för att du vördar Honom och vill lyda Honom. Utför allt med hög kvalitet för att Han är Herren och vet bäst.
Lydnad
Jag beskriver gärna lydnad som Guds “kärleksspråk”, vilket innebär att lydnad för Gud är det som berör Hans hjärta mest. Många tror felaktigt att religiösa ritualer, såsom att be upprepade eller lidelsefulla böner, att fasta rutinmässigt av tradition, och så vidare, är andligt imponerande för Gud eller att detta skulle vara vägen till Hans hjärta.
Men Samuel svarade: ‘Vad behagar Herren mest: dina brännoffer och offer eller din lydnad för hans röst? Hör! Lydnad är bättre än offer, och underkastelse är bättre än fettet av baggar.’
—1 Sam 15:22, Nya Levande Bibeln
Saul trodde att förrättandet av religiösa offer var det viktigaste som han kunde utföra för att behaga Gud, men i verkligheten så var det lydnad. Offer är väsentliga när de utförs i lydnad till Gud. Men en del personer utför offer av bön, fasta och andra andliga aktiviteter på ett uppvisande sätt, för att försöka vinna rättfärdighet eller respekt från andra kristna, och inte av lydnad för Gud. En del som läser Bibeln och ber dagligen är vårdslösa med sina ord och hyser avund och stolthet i sina hjärtan. De tror att den mest avgörande delen av relationen med Gud är att man bockar av en lista över andliga aktiviteter, såsom att man läser Ordet och ber, och så försummar de andra aspekter av livet som framstår som mindre andliga för dem. Men den viktigaste delen av relationen med Gud är lydnad – i ögonblick för ögonblick, varje dag. När Gud ber dig att tillbringa tid med dina barn och du gör detta, så lyder du Honom i detta ögonblick, och detta är det mest andliga som du kan göra. När Gud ber dig att städa huset och du lyder Honom i det, så är detta det mest andliga som du kan göra i det ögonblicket.
Att vara en person efter Guds hjärta (Apg. 13:22) innebär att man är mest passionerad när det gäller att göra Hans vilja och allt som Han ber dig om – och att fullfölja och utföra dessa saker. Guds hela hjärta är att Hans barn skall upptäcka Hans kärlek och ta emot Hans helande och befrielse.
Hans huvudsakliga sätt att nå Sina människor med Sin kärlek och kraft, är genom Hans tjänare. Därför är det arbete för Gud som äger rum i Guds smorda församlingar och tjänster, det viktigaste arbetet i världen. Även om Gud kallar Sina troende till att vara Hans kärl inom flera aspekter av samhället, så är församlingen den plats där troende utrustas till att utgöra kraftfulla kärl. Församlingen är också den plats där de mäktigaste tecknen, undren och miraklerna inträffar, tack vare den höga nivån av smörjelse som är anförtrodd till församlingens ledare (Apg. 2:43).
Att lyda Gud genom att bidra till Hans arbete genom att tjäna, vittna, sprida de goda nyheterna om vad Han gör i församlingen, samt genom ens sådd, utgör en så viktig del av relationen med Gud. Du samarbetar med Honom för att göra det som Han är mest passionerad över när du bidrar till Guds arbete. Detta är intimitet! Det är inte bara i bön och läsning av Ordet som det finns intimitet med Gud. Intimitet kommer alltid att finnas när du gör något i lydnad för Gud. Varför? För att när du lyder Gud, så samarbetar du med Honom och berör Hans hjärta.













Kapitel 12
ATT UPPRÄTTHÅLLA DIN BEFRIELSE: VAR PLANTERAD
En av de avgörande principerna i Guds rike, och som krävs av alla troende, är att man ser till att bli planterad i en smord församling som Gud kallar dig till.
Han är lik ett träd planterat vid vattenbäckar, som bär sin frukt i rätt tid och vars blad inte vissnar. Allt han gör lyckas honom.
—Ps 1:3, SFB 2015
Betydelsen av detta skriftställe är tydlig: När du är planterad i en smord församling, så kommer du att bära frukt i varje säsong, du kommer att blomstra, och du kommer ständigt att övervinna fiendens planer. Detta innebär att en stor nyckel till att vandra i ett överflödande liv och kontinuerligt ha seger över fienden, är att vara och förbli planterad.
En smord församling är en som är förordnad av Gud, inte av människor, och vars ledare är smord av Gud, inte av människor. Att vara planterad utgör en av de nya vinet-principerna som många kristna inte känner till, eller som man är omedveten om vikten av. Att vara planterad innebär att man stannar på en plats, rotad i en församling.
Även om ni skulle ha tiotusen lärare i Kristus, har ni inte många fäder, för jag blev er fader i Kristus Jesus genom evangeliet. Därför uppmanar jag er: bli mina efterföljare, såsom ett barn efterföljer sin fader. Av denna anledning har jag sänt Timoteus till er, som är min älskade och trofasta son i Herren, och han ska påminna er om mitt liv i Kristus, mitt uppförande och mina bud för ett gudfruktigt liv, så som jag lär överallt i varje församling.
—1 Kor 4:15–17, SFB 2015
Detta skriftställe talar om principen att vara planterad på en plats, under en ledare (andlig mor eller far). Denna princip står i motsats till den “buffékultur” som de flesta följer idag. Många tv-tittare använder inte bara en streamingtjänst, utan flera. De flesta använder inte bara en sociala medier-plattform, utan många. Det finns också en mängd butiker och restauranger att välja mellan.
Många tycker att denna buffékultur utgör den bästa livsstilen. Men i den andliga världen är det motsatta sant. Det är viktigt att du inte drar med dig din fysiska buffékulturlivsstil in i din andliga livsstil. I det här skriftstället sade Paulus till korintierna att de kanske hade många lärare, men att han var deras enda andliga förälder. Det är okej att titta och lyssna på andra lärare då och då, men ditt fokus bör vara där du är planterad; det är där din “andliga GPS” finns. Det är där du kommer att bli vägledd i Guds vilja, styrd mot ditt syfte och utrustad för att uppfylla din kallelse på denna jord.
Varje tjänst har en vision. Den plats där du är kallad att vara planterad relaterar till ditt syfte. Det som Gud kallar dig att göra är i linje med det som Gud kallar de som betjänar där till – inom den tjänst som Han har lett dig till att vara planterad inom.
Till exempel så har den församling som jag är pastor för, 5F Church, en vision om att föra väckelse till Kristi kropp och till varje nation. Vi är kallade att predika hela evangeliet, inklusive de delar som behöver återupplivas: att Jesus kom för att förstöra djävulens verk här och nu, och att Hans kraft är tillgänglig till att befria de förtryckta och hela de sjuka.
Vi är kallade att vara överlåtna kärl som Gud finner pålitliga att hälla in Sin smörjelse i. Vi är kallade till att förlösa Hans smörjelse åt alla som kommer till Honom, och till att hela de sjuka, kasta ut demoner och uppväcka de döda. Vi är kallade till att förlösa det nya vinets förmedlande av Guds kärlek och nåd, till människor så att de kan bli befriade från andlig blindhet och religionens träldom.
Vi är kallade att fritt ge det som vi har mottagit, vilket innebär att smörjelsen behöver överföras till andra. Vi är kallade till att göra lärjungar av nationerna, samt till att utrusta ledare och alla troende till att vara kraftfulla Guds kärl. Gud har kallat oss till att samarbeta med Honom för att återställa allt som gått förlorat från Apostlagärningarnas församling: smörjelsen, de femfaldiga tjänsterna, apostlar, profeter, renhet och ödmjukhet i församlingen, samt Guds principer och vägar i Hans nya vin, såsom att osannolika “svaga” och “dåraktiga” kärl blir använda i enlighet med Hans val, och inte människors (1 Kor. 1:27).
Du kan inte uppfylla din kallelse ifall du inte är planterad på rätt plats, eftersom du måste bli utrustad specifikt för din kallelse – och den plats där du är planterad innehåller den andliga GPS:en för din framtid. Det är viktigt att du är planterad där Gud kallar dig. Jag ger här bara 5F Church som ett exempel. Tillämpa detta exempel på ditt eget liv, när du urskiljer vart Gud leder dig, oavsett om det är till 5F eller till någon annan församling. Ifall dina passioner är i linje med denna vision, så kan det hända att Gud kallar dig till att vara planterad i 5F Church.
VAR PLANTERAD FÖR UTRUSTNING
Dessa är de gåvor Kristus gav till församlingen: apostlar, profeter, evangelister, pastorer och lärare. Deras ansvar är att utrusta Guds folk för att göra hans arbete och bygga upp församlingen, Kristi kropp. Detta ska fortsätta tills vi alla når en sådan enhet i vår tro och kunskap om Guds Son att vi blir mogna i Herren och når upp till Kristi fulla och hela standard. Då kommer vi inte längre att vara omogna som barn. Vi kommer inte att kastas hit och dit av varje vind av ny undervisning. Vi kommer inte att påverkas när människor försöker lura oss med lögner som är så skickliga att de låter som sanningen. I stället kommer vi att tala sanningen i kärlek, och växa på alla sätt mer och mer lik Kristus, som är huvudet för sin kropp, församlingen. Han gör så att hela kroppen passar perfekt samman. När varje del gör sitt särskilda arbete, hjälper det de andra delarna att växa, så att hela kroppen är frisk och växande och full av kärlek.
—Efesierbrevet 4:11–16, Nya Levande Bibeln
“Deras ansvar är att utrusta Guds folk” (Ef. 4:12). Du behöver bli utrustad, annars kommer du att vara andligt blind och oförberedd till att besegra fienden. Andlig krigföring är av det mest intensiva slaget: “Ty vi hava icke en kamp mot kött och blod, utan mot furstar och väldigheter, mot världshärskare i detta mörker, mot andemakter i ondskan i de himmelska regionerna.” (Ef. 6:12, 1917 års översättning).
Andlig krigföring innebär strider mot demoniska makter och krafter. Fysiska krigare tränar intensivt på träningsläger. Hur mycket mer behöver du då inte träna inför den andliga strid som du befinner dig i? Du behöver i princip andlig träning varje dag i ditt liv! Du behöver den profetiska smörjelsen som verkar genom din(a) ledare för att du skall kunna avslöja djävulens listiga planer i realtid.
Jag förundras och ödmjukas ständigt när jag hör vittnesbörd från dem som är planterade i min församling, när de delar att de behövde det ord som predikades den veckan. Människor vittnar ständigt om hur de kunnat få seger över fienden tack vare den utrustning som de fick under veckan. Den utrustning som du kommer att få på den plats där du är planterad, är sänd av Gud för att rädda dig från fiendens attacker. Den är sänd för att öppna dina andliga ögon, så att djävulen inte kan överlista dig och fånga dig genom sina sluga planer. “Ormen var listigare än alla markens djur som Herren Gud hade gjort.” (1 Mos. 3:1, SFB 2015). Mycket av din seger över djävulen kommer att vara ett resultat av de andliga muskler och insikter som du får genom undervisningen på den plats där du är planterad.
“Dessa människors ansvar är att utrusta de troende, så att de i sin tur kan tjäna Kristus och bygga upp hans kropp, som är församlingen” (Ef 4:12, Nya Levande Bibeln). De femfaldiga tjänarna utrustar dig också för att utföra Guds verk, till att utgöra ett kraftfullt kärl för Honom och till att du skall uppfylla ditt syfte. En del av denna utrustning inkluderar andlig överföring. Andlig överföring av smörjelsen inträffar när du är planterad under en andlig mor eller far, liksom hur Elisha var planterad under Elia, Josua under Moses och Timoteus under Paulus. För att bli fullt utrustad till att uppfylla ditt syfte behöver du uppenbarelse och kunskap, såväl som Guds kraft.
BESKYDD
Ha förtroende för era ledare och underordna er deras auktoritet, för de vakar över er som de som måste avlägga räkenskap. Gör detta så att deras arbete blir en glädje, inte en börda, för det skulle inte vara till någon nytta för er.
—Heb 13:17, SFB 2015
Visste du att din andliga förälder vakar över dig? Gud anförtror dessa till att ha vaksamhet kring din andliga hälsa och ditt skydd. Mycket av det Gud gör för dig, utför Han genom ett kärl. Ta mig som exempel. Mycket av den andliga tillväxt som jag har fått har inträffat genom att Gud verkar genom min andliga far. Mycket av den vägledning och styrning som jag har fått från Gud har kommit genom min andliga far. Det sätt som jag fann min kallelse genom, ägde rum genom att Gud talade genom en profet, min andliga far. Majoriteten av den korrigering som jag har fått, har kommit genom att Gud verkat genom min andliga far.
I den församling där du är planterad får du inte bara undervisning och utrustning, utan också beskydd. När det gäller att upprätthålla din befrielse, så är det avgörande att du är skyddad. Det främsta sättet som Gud beskyddar dig på, är genom din andliga ledare och den församling där du är planterad.
Detta beskydd kommer på två sätt. För det första så utgör det en andlig princip att man är planterad. När du lyder en andlig princip så låses övernaturliga fördelar upp. Övernaturligt beskydd låses upp i det ögonblick då du ingår i ett förbund att vara planterad där Gud kallar dig. Gå in i detta förbund genom att helt enkelt gensvara på det som Gud ber dig om. Du kan säga högt: “Jag planterar mig här i denna tjänst ______. ______ är min andliga mor/far. Jag kommer att förbli planterad här i ödmjukhet och lojalitet, i enlighet med hur Gud har väglett mig.”
Den smörjelse som flödar från din andliga ledare är inte bara till för att kasta ut demoner. Den är också till för att skydda dig. Smörjelsen som flödar från din ledare kommer över ditt liv som ett konstant andligt beskydd. När demoner ser smörjelsen som täcker och skyddar dig, så flyr de! Ingen – inte ens häxor eller trollkarlar – kan lägga förbannelser på dig när du är planterad (så länge som du håller dörrar stängda, och avsäger dig dåliga ord från människor). Men när du inte följer denna andliga princip, så får du inte tillgång till detta övernaturliga beskydd. Vissa människor har förbannelser och förtryck i sina liv helt enkelt för att de inte är planterade. De får inte tillgång till det fulla beskydd som Gud avser för dem.
För det andra så kommer det beskydd genom din andliga ledares undervisning och profetiska ord, såväl som dennes korrigering och vägledning. Gud känner till djävulens planer. Han kommer att vägleda din ledare till att ge profetiska varningar, korrekt vägledning och utrustning för att du ska få seger över dessa planer och kommer slutligen att leda dig till säkerhet.
Ifall du ännu inte är säker på var du ska vara planterad, eller om du för närvarande är i en församling utan Guds kraft, så behöver du inte oroa dig för att du skulle vara lämnad oskyddad. Guds nåd täcker dig. Men när du väl är medveten om denna viktiga sanning, så är det avgörande att du agerar. Guds nåd följer med dit Han kallar dig. Du behöver vara lydig för att bli kvar i Hans nåd. Gud vill att alla Hans barn skall vara planterade på en plats och inte ständigt driva från församling till församling. Han kommer att vara trofast till att leda dig dit Han vill att du ska vara planterad, så länge som du är ödmjuk och öppen för att höra Hans röst som vägleder dig.
Förbli i mig, så förblir jag i er. Liksom grenen inte kan bära frukt av sig själv om den inte förblir i vinstocken, så kan inte heller ni bära frukt om ni inte förblir i mig. Jag är vinstocken, ni är grenarna. Den som förblir i mig och jag i honom bär rik frukt, för utan mig kan ni inget göra. Om någon inte förblir i mig, kastas han ut som en gren och torkar; sådana grenar samlas ihop och kastas i elden och bränns. Om ni förblir i mig och mina ord förblir i er, be om vad ni vill, och det ska ske för er. Min Fader blir ärad genom detta, när ni bär rik frukt och visar er vara mina sanna lärjungar.
—Joh 15:4–8, SFB 2015
För att förbli i Gud behöver du hedra och följa Hans sätt att ge beskydd, utrustning och andlig överföring. Du behöver förbli planterad och följa principerna för att vara planterad för att hålla dig säker och bära god frukt. Ifall du inte förblir i Gud genom att följa Hans vägar så kan andlig fara och skada inträffa.
HUR DU VET VAR DU SKA VARA PLANTERAD
När du överlåter dig helt till den Helige Andes ledning så kommer Han att vägleda dig dit Han vill att du skall vara planterad. Du behöver lämna traditioner, önskningar om att bli omtyckt eller förstådd, önskningar om att vara fri från förföljelse och sätt som är “innanför boxen”, eftersom den plats där Gud kallar dig att vara planterad är den plats där Hans kraft kommer att finnas. Och där Guds kraft finns, så kommer det också att finnas förföljelse.
Tjänster som bär Hans kraft drar till sig mest förföljelse, eftersom djävulen är mest rädd för tjänster som verkligen förstör hans rike. Gud använder också svaga och dåraktiga kärl som tenderar att utgöra osannolika val. Detta kan innebära att de är unga, istället för äldre som det traditionellt brukar vara. Detta kan innebära att de är kvinnor istället för män, som det traditionellt brukar vara. Kanske har de inte gått på en traditionell bibelskola, utan istället blivit utrustade och tränade av deras smorda andliga förälder. Kanske är de inte populära, saknar en pastors traditionella utseende och inte tillhör de mest vältaliga.
Du behöver överlåta dig till Guds “utanför boxen”-sätt. Det är först när du gör detta, som du kommer att kunna höra Hans röst som då vägleder dig till att vara planterad i en specifik tjänst. Gud kommer att tala till dig i vishet, genom att hjälpa dig att tillämpa Hans Ord för att urskilja vilken tjänst som kommer från Honom.
På deras frukt skolen I känna dem. Icke plockar man vindruvor av törnbuskar eller fikon av tistlar? Så bär varje gott träd god frukt, men ett dåligt träd bär dålig frukt. Ett gott träd kan icke bära dålig frukt, ej heller kan ett dåligt träd bära god frukt. Vart träd som icke bär god frukt hugges ned och kastas i elden. Alltså skolen I på deras frukt känna dem.
—Matt 7:16–20, 1917 års översättning
Du kommer att veta vilken tjänst Gud kallar dig till genom att tillämpa detta skriftställe. Du kommer att veta att en församling är smord och att ledaren verkligen är sänd av Gud ifall detta sammanhang bär frukt. “Frukten” relaterar till två delar: karaktär och tjänst.
När det gäller karaktär, har ledaren den Helige Andes frukter (Gal. 5:22–23) i sina ord och handlingar? Är ledaren verkligen ödmjuk? När förföljelse kommer och människor talar emot denna person, agerar denne fortfarande i ödmjukhet, eller försöker personen att hävda sig själv? Verkar personen påtagligt förolämpad och arg över att människor kanske uppfattar denne felaktigt? Älskar ledaren verkligen? Detta kan prövas genom hur en sådan person behandlar sina fiender, för även icke-troende älskar dem som är vänliga mot dem själva (Matt. 5:46–47). Är ledaren osjälvisk och ger äran till Gud, eller pekar denna person på sig själv?
När det gäller tjänstens frukter, gör ledaren verkligen vad Jesus befallt? Jesus instruerade lärjungarna: “Gån åstad och prediken och sägen: ‘Himmelriket är nära.’ Gör de sjuka friska, gör spetälska rena, uppväck de döda, driv ut onda andar. I haven fått för intet, given ock för intet.” (Matt 10:7–8, 1917 års översättning).
Predikar ledaren att himmelriket är nära? Detta inkluderar att inte bara berätta för människor att Jesus betalade priset för att rädda dem från helvetet när de dör, utan också att de kan bli befriade från djävulens grepp redan nu. Detta innebär att man berättar för människor att Guds kraft är tillgänglig för att hela och befria dem här och nu. Det innebär att man är orädd och utan skam när man talar om verkligheten med demoner, och att man undervisar om att Jesus kan befria människor från vilken demonisk makt som helst. Detta innebär att man undervisar om Guds rike, vilket inkluderar grunden av apostlar och profeter med Kristus Jesus som hörnstenen (Ef. 2:20). Det innebär att man förklarar att du med säkerhet kan veta att Guds rike har kommit när du upplever eller bevittnar att demoner drivs ut. Jesus sade: “Om Jag driver ut demoner med Guds finger, då har Guds rike kommit till er” (Luk 11:20, SFB 2015).
Blir de sjuka helade och de förtryckta befriade? Du kommer att urskilja om dessa frukter är uppenbara genom människors vittnesbörd, inte genom manifestationer. När det ges många vittnesbörd, så kommer du att vara viss om att manifestationerna verkligen inträffar genom Guds kraft, som får demoner att darra och berör människor så pass kraftfullt att det blir fysiska reaktioner på det som sker i anden.
Blir människor frälsta och verkligt överlåtna? Eller ligger betoningen mer på antalet händer som lyfts efter en inbjudan till altaret? Förvandlas människors liv verkligen för att de har mött Guds kraft? Blir människor mer lika Jesus? När du lyssnar på undervisningen från tjänsten, blir du andligt förvandlad? Har du sett förändring i ditt liv och ok lösgjorda från ditt liv ifall detta behövdes? Har tjänsten hjälpt dig att komma närmare Gud och öppnat dina andliga ögon? Har du blivit utrustad för andlig seger över fienden? Om så är fallet, så upplever du sanna frukter! Det är smörjelsen som uppenbarar Guds kärlek, åstadkommer förvandling, öppnar andliga ögon och utrustar för seger. Det på detta sätt som vet ifall det finns god frukt eller inte.
Av de tjänster som är smorda och bär god frukt, hur vet du exakt vilken du skall vara planterad hos? Den Helige Ande kommer att tala till din ande och ge dig bekräftelser. Ifall tjänstens vision och uppdrag entusiasmerar dig och du känner dig passionerad inför uppdraget, så är detta ett tecken på att det är där du ska vara planterad. Du kan också känna en oförklarlig koppling till och frid inom en viss smord tjänst – en “visshet” om att det är här Gud kallar dig att vara planterad.
När andlig krigföring försöker att dra dig bort från att vara planterad där, bör detta innebära en bekräftelse, snarare än något avskräckande. Djävulen vet vilken kraft det finns i att vara planterad exakt där Gud kallar dig. Djävulen vet att du kommer att orsaka mest förstörelse för hans rike när du är planterad i den församling där Gud har bestämt att du ska vara.
Förstå att den församling där Gud kallar dig att vara planterad inte nödvändigtvis behöver vara i den stad eller nation där du bor. Att vara planterad utgör en andlig princip, inte en fysisk. Du kan ta emot utrustning, andlig överföring och andligt beskydd genom att lyssna och ta emot online lika väl som på plats. Med detta sagt är det oerhört viktigt att resa och delta i evenemang eller gudstjänster personligen, så ofta Gud som leder och dina resurser tillåter.
När jag skriver detta befinner vi oss bara i början av denna sista tidens väckelse. I detta skede är smörjelsen, det nya vinet och smorda församlingar sällsynta. Därför kallar Gud absolut många människor att vara planterade i en smord församling som inte finns i deras stad eller nation, eftersom det är viktigt att vara planterad i rätt församling. Den “bästa” församlingen i din stad är inte tillräckligt bra. Det behöver vara en verkligt smord församling och rätt församling för dig.
De människor som är planterade vid 5F Church kommer från mer än 150 nationer (många är virtuellt planterade och följer online)! Tusentals människor från olika länder har vittnat om att de har blivit utrustade, helade och befriade genom denna tjänst. De har vuxit andligt, mottagit andlig överföring och kommit närmare Jesus. De har blivit beskyddade och går nu i seger över fienden. De som är planterade på distans har blivit välsignade och berörda av Gud lika mycket som de som bor i Los Angeles, där 5F Church är belägen. Varje vecka vittnar människor om alla slags mirakler och möten med Gud som de har upplevt genom skärmen när de tittar på livesändningar, repriser och andra 5F Church-videor online. All ära till Gud! Jag delar detta vittnesbörd om 5F Church för att ge dig ett exempel på en av de platser runt om i världen där Gud verkar i obegränsad kraft. Det är viktigt att veta hur kraftfullt Gud verkar, så att du inte begränsar dig själv och stannar på en plats där du inte blir andligt närd och helad.
HUR MAN BLIR PLANTERAD
Att vara planterad är inte att bara delta i en enskild församlings möten vecka efter vecka. Det inkluderar att vara en sann lärjunge. “Sedan sa Jesus till Sina efterföljare: ‘Om någon vill bli Min efterföljare, så kan han inte längre tänka på sig själv, utan måste följa Mitt exempel och vara beredd att dö.’” (Matt. 16:24, Nya Levande Bibeln). Du måste ge upp din egen väg! Du måste ge upp ditt gamla vin, dina gamla religiösa sätt. Du måste ödmjuka dig och vara som ett barn som kan undervisas, så att Gud kan hälla i det nya vinet i dig och lära dig nya saker.
Detta gäller alla, inklusive de som har varit troende i många år, och där en del kanske till och med har varit i någon tjänst. Du behöver lägga ner din egen vision och acceptera visionen inom den tjänst där du är planterad. Ödmjuka dig och var redo att kasta bort felaktig lära som du trott varit riktig. Var öppen och redo att korrigeras. Ge upp ditt eget sätt att vara kristen och utöva tjänst på, och följ istället de sätt som blir undervisade där du är planterad. Värdesätt undervisningen och behandla den som den dyrbara skatt och livskälla som den faktiskt är. Ifall det är möjligt, missa inte någon söndag och/eller veckogudstjänst eller livesändning. Meditera över Ordet, ta anteckningar, lyssna igen och tillämpa medvetet Ordet i ditt liv.
En annan aspekt av att “vara planterad” är att tjäna Gud specifikt i den tjänst där du är planterad. Det är viktigt att bidra till Guds verk, och inte bara vara på mottagarsidan. Detta utgör också en avgörande del ifråga om att ta emot andlig överföring, vilket exemplifieras av Elisha, som tjänade sin andliga far, Elia (1 Kung. 19:21). Ifall du bor i samma stad som din församling så finns det fler möjligheter att tjäna. Om du däremot bor i en annan stad, så är ett sätt att tjäna, bland andra, att du gör ditt bästa för att dela vad Gud gör i församlingen. Använd dina sociala medier till Guds ära och dela inlägg, videor, vittnesbörd, mirakler, predikningar och predikoinslag. Dela också ditt eget vittnesbörd. Dela med din familj, vänner, kollegor och andra du möter.
Den sista delen av att vara planterad innefattar att ge tionde, och att så.
“För hela tiondet till förrådshuset, så att det finns mat i mitt hus. Pröva mig i detta”, säger Herren, den Allsmäktige, ”och se om jag inte öppnar himlens portar och öser ut välsignelse över er så att det inte finns plats nog för att ta emot den.”
—Mal 3:10, SFB 2015
Ordet förrådshus syftar idag på den församling där du är planterad. Du har ett ansvar att göra din del genom att ge tiondet (10 procent av din inkomst) till den plats där du blir andligt närd. När alla gör sin del, så kommer det att finnas tillräckligt med resurser för att Guds verk skall fortsätta och gå framåt med hög kvalitet. Det är också viktigt att vara en generös och glad givare som ger mer än 10 procent, när du har möjlighet.
Ifall du saknar någon av dessa aspekter av att vara planterad i en församling, så är du inte planterad fullt ut. Gör det till en prioritet att vara planterad i en församling där Gud verkar i kraft – och se vad som händer!














Kapitel 13
ATT UPPRÄTTHÅLLA DIN BEFRIELSE: VÄRDESÄTT DEN
Det som du värdesätter kommer du att skydda. Ju mer du värdesätter något, desto större ansträngningar kommer du att göra för att skydda det. När något kostar mycket pengar betalar du en stor summa för att försäkra det. Ju mer värdefulla föremål du har i ditt hus, desto större åtgärder vidtar du för att installera säkerhetsåtgärder. Ifall du bär med dig ett värdefullt föremål, märker du hur mycket mer medveten du är för att säkerställa att det inte förloras, jämfört med andra föremål?
När det gäller att upprätthålla din befrielse och vilka välsignelser det än är som Gud har gett dig, så behöver du värdesätta det som du har fått, annars kommer du att förlora det. I detta kapitel kommer du att lära dig exakt hur du “lägger till försäkringen” och “sätter upp säkerhetssystemet” för din frihet och allt som Gud har välsignat dig med.
I det föregående kapitlet lärde du dig sambandet mellan att upprätthålla din befrielse och att vara planterad. Du behöver skydda denna dyrbara gåva av beskydd och din källa till andlig näring och vägledning. Djävulen känner till kraften i att vara planterad, så han kommer att försöka få dig att rycka upp dig själv. En av hans planer för att göra detta är att verka genom andra människor i församlingen för att såra, förolämpa eller irritera dig. För att övervinna denna plan, så behöver du förstå att det inte existerar någon enda församling där alla medlemmar är perfekta.
Det är avgörande att du kan lita på ledarskapet i den församling där Gud har kallat dig att vara planterad, eftersom detta är ett viktigt sätt som Gud kommer att tala till dig, vägleda dig och beskydda dig genom (Hebr. 13:17). Men du kan absolut inte förvänta dig att alla, eller de flesta troende i församlingen, är andligt mogna.
Alla befinner sig på olika stadier i sin resa. Vissa är spädbarn i Kristus som nyss har kommit från livet i världen. Vissa är ljumma. Och andra, även om dessa är i minoritet, är vargar (Matt. 7:15). Varje församling har några som deltar och medverkar med felaktiga avsikter. Och vissa används, medvetet eller omedvetet, av fienden för att försöka dra människor bort från den församling där Gud har bestämt att de ska vara planterade.
Ifall du upplever att du blir sårad av någon i församlingen, eller om du har blivit förolämpad av något, så är det mycket viktigt att du förnyar ditt sinne med sanningen om vad som verkligen pågår andligt, och att du inser att denna andliga attack är utformad för att dra dig bort från där du är planterad.
Förnya ditt sinne med sanningen att personen som sårade dig inte representerar församlingens ledarskap. Låt dig inte luras av denna fiendens fälla. “En människas visdom gör henne tålmodig, och det är hennes ära att överse med förseelser” (Ords 19:11, SFB 2015).
Gud vill aldrig att du skall bli förolämpad. Du lyder Gud om du avvisar frestelsen att bli förolämpad. Vi är kallade att vara tjänare och att “betrakta andra som viktigare” än oss själva (Fil 2:3). Det här betyder att vi inte bör känna oss berättigade till respekt. Att hålla fast vid förolämpningen i sitt hjärta innebär att man är självupptagen, och det är exakt vad djävulen vill. Ifall du märker att du har tankar på någon förolämpning från någon annan person, avvisa dessa tankar så att du sedan kan välsigna och be för den personen. Om en företeelse av att du sårats av församlingsmedlemmar gör att du känner rädsla eller har mindre motivation att gå till församlingen, förnya ditt sinne med sanningen att detta är djävulens plan för att dra dig bort. Förlåt personen och öppna ditt hjärta för Gud så att Han kan ge dig totalt helande, så att din frid och glädje kan återställas.
“För där din skatt är, där kommer också ditt hjärta att vara” (Matt 6:21, SFB 2015). Om du inte bestämmer dig, så kommer du att ta dina välsignelser för givna. Gör det till en vana att regelbundet reflektera över de välsignelser som Gud har sänt dig och tacka Honom för dem. Du kanske har tagit emot kraftfull befrielse, helande och förvandling i den församling där du är planterad. Du kanske har fått betydande välsignelser under den tid som varit. Men åren har gått, och det är lätt att glömma hur livet var innan du började i denna särskilda församling. Ifall detta extraordinära och ovanliga liv har blivit normalt och vanligt för dig, förnya medvetet ditt sinne och minns hur livet var tidigare. Förnya ditt sinne genom att komma ihåg att ditt liv är så här välsignat tack vare Jesus – och särskilt genom hur Han har verkat genom den församling där du är planterad.
Djävulen beskrivs som “våra bröders åklagare” (Upp. 12:10). En av hans stora planer är att försöka få människor att lämna sina församlingar genom att framföra falska anklagelser mot Guds tjänare och deras tjänster. När du hör anklagelser om din ledare och dennes tjänst, så är det mycket viktigt att komma ihåg att djävulen falskeligen kommer att anklaga sanna Guds tjänare och deras tjänster. Därför skall du inte vara snabb att tro på allt du hör.
Många som falskeligen “avslöjar” tjänare bär uppenbart dålig frukt. Genom det sätt som de talar på märker du att de är dömande, religiösa (sitter fast i gammalt vin), högmodiga, avundsjuka och hatiska. Ifall någon person uppvisar dessa egenskaper är denne diskvalificerad från att ge dig andlig vägledning. Även om någon inte verkar bära dålig frukt, överväg vem personen är. Kallar Gud dig att lyssna på personen för andlig vägledning? I de flesta fall är svaret nej. Var medveten om denna fiendens plan och vandra i visdom för att säkerställa att du inte faller i djävulens fälla, när han försöker att dra dig ut ur församlingen genom hans falska anklagelser.
Det är avgörande att värdera den sanna smörjelsen som flödar över ditt liv. När du är positionerad under smörjelsen och en Guds tjänare proklamerar ett ord över ditt liv, såsom “Bli helad” eller “Denna ande måste lämna”, värdesätt det smorda ordet! Den romerske centurionen värdesatte Jesus och det ord som Han proklamerade när han sökte helande för sin tjänare. Han visste att om Jesus bara skulle uttala ett ord, så skulle hans tjänare bli helad! Centurionens tro frigjorde miraklet (Matt. 8:5–13). Jesaja 55:11 säger: “Så skall mitt ord vara, som går ut ur min mun; det skall icke vända tillbaka till mig fåfängt, utan det skall göra vad jag vill, och det skall hava framgång i det vartill jag har sänt det.” (1917 års översättning).
När en smord Guds tjänare talar, måste ordet gå i uppfyllelse! Många människor förlorar sina mirakler innan miraklerna hinner manifesteras från den andliga världen till den fysiska. En Guds tjänare talar ut ett ord såsom “Cancer måste lämna” eller “Denna ande måste lämna”, och så undervärderar de personer som tar emot detta fullständigt dessa ord. De agerar som om att orden inte bär någon kraft. De börjar att kräva personlig förbön. Efter att gudstjänsten är slut så frågar de många andra personer ifall dessa kan be för dem. De lämnar församlingen och tänker att inget hände.
Det här är så beklagligt, eftersom miraklet förlöstes genom ordet, men de missade det! När någon kastar en boll till dig behöver du lyfta armarna och öppna händerna för att fånga den. Ifall du låter armarna hänga vid sidorna så kommer bollen att passera över ditt huvud eller studsa bort. Du hade ett enkelt tillfälle att fånga bollen, men du valde att helt missa den. Det är på samma sätt när det handlar om att ta emot mirakler i närvaro av en smord Guds tjänare. Guds tjänare “kastar” mirakler mot dig med sina ord, men du måste lyfta händerna och “fånga” miraklerna för att ta emot dem!
Handlingen att “fånga ditt mirakel” är att tro och välja att värdesätta de ord som proklameras. Det förekommer så många vittnesbörd om mirakler som inträffar i tjänsterna hos sanna smorda Guds tjänare. Till exempel så har många individer i min tjänst vittnat om att de tog emot sina mirakler genom att helt enkelt titta online från andra sidan världen utan att jag bad för dem individuellt! Så om du hör alla dessa vittnesbörd, vilken ursäkt har du för att inte “fånga” miraklet? Vilken ursäkt har du för att inte värdesätta de ord som proklameras? Ifall du behöver hjälp med att tro i detta område så uppmuntrar jag dig att gå till min YouTube-kanal och titta på spellistan med vittnesbörd (@ApostleKathrynKrick).
När orden uttalas av en smord tjänare så kommer mirakler omedelbart över dig i den andliga världen. För vissa kommer miraklerna att manifesteras direkt i den fysiska världen. För andra kan detta ta tid.
När Jesus var på väg till Jerusalem, gick han längs gränsen mellan Samarien och Galileen. När han gick in i en by, mötte tio spetälska män honom. De stod på avstånd och ropade med hög röst: “Jesus, Mästare, förbarma dig över oss!” När han såg dem, sade han: “Gå och visa er för prästerna.’”Och medan de gick, blev de renade.
—Luk 17:11–14, SFB 2015
När du har tagit emot det proklamerade ordet, ha omedelbart som avsikt att ta steg för att upprätthålla ditt mirakel. Du behöver skydda miraklet, som för närvarande är osynligt, för att säkerställa att det inte avbryts innan det får en chans att manifesteras i den fysiska världen. Du skyddar det genom att ta emot miraklet i tro i ditt hjärta och högt tala ut: “Jag tar emot mitt helande” eller “Jag tar emot det ordet” eller “Jag tror att jag är helad!”
Tacka också omedelbart Gud. Du kan be något i stil med:
Tack, Jesus, för att du befriat mig! Jag tror att det precis har skett i den andliga världen när Din tjänare proklamerade ordet. Jag tror att jag snart kommer att se det manifesteras i den fysiska världen. Tack för Din smörjelse som precis har helat mig!
Fortsätt att proklamera att du är helad och fortsätt att tacka Jesus tills dess att du ser miraklet manifesteras fullt ut. När miraklet har manifesterats fullt ut, fortsätt att tacka Gud för denna välsignelse.
När du inte omedelbart ser miraklet manifesteras, så kan fienden försöka att attackera ditt sinne med tankar av tvivel som dessa: “Ingenting hände”; “Du har inte tillräckligt med tro”; “Ditt fall är hopplöst”; “Du kände ingenting, så det kan inte ha hänt något” (särskilt när andra känner något, faller bakåt och/eller gråter); eller “Du behöver individuell förbön.” Ifall du får dessa tankar, förnya ditt sinne och påminn dig själv om att detta är djävulen som ljuger för dig och att han försöker att stjäla det mirakel som Jesus precis har utfört. Du måste gå in i krigarläge och kraftfullt skydda detta dyrbara mirakel som du har fått från Jesus.
Det sätt som du skyddar miraklet mot denna attack genom är att du underordnar dig Guds sanning, står emot djävulen och avvisar djävulens lögner med dina ord (Jak. 4:7). Proklamera något i stil med: “Jag avvisar dessa lögner kring att jag inte är befriad och helad. Jag har precis blivit befriad/helad, och jag kommer snart att se miraklet manifesteras fullt ut. Jag värdesätter detta mirakel som Gud precis har förlöst åt mig. Tack, Jesus, för att du har helat mig!” Det är möjligt att djävulen upprepar dessa lögner flera gånger. Du behöver vara vaksam och fortsätta att stå emot honom, proklamera sanningen och tacka Gud. När du fortsätter att stå emot djävulen och underordna dig Guds sanning så kommer djävulen att fly, och du kommer att se seger! Du kommer att se miraklet manifesteras!
DEN STÖRSTA PLANEN FÖR ATT STJÄLA DIN FRIHET
Fiendens mest utbredda plan för att stjäla din frihet är att få dig att tro att demoner har kommit tillbaka, eller att övertyga dig om att det faktiskt inte ägde rum någon befrielse. När du väl är befriad från demoniskt förtryck finns de demoner som var inuti (din själ eller kropp) inte längre där. Du är inte längre förtryckt av demoniska kedjor. Men du är inte befriad från en andlig krigföring. Djävulen försvinner inte helt. Ingen av oss är fria från att leva i en andlig krigföring förrän vi kommer till himlen. Men nu när du är fri kan du springa ditt lopp utan tunga kedjor fästa vid dina anklar. Nu har du inget som hindrar dig från ständig seger.
I allt detta är vi mer än segrare genom honom som älskade oss så mycket att han dog för oss.
—Rom 8:37, SFB 2015
Ärligt talat, innan du blev befriad hade du inte en “överväldigande seger”, eftersom djävulen hade ett område av seger i ditt liv. Men nu när du är fri har Jesus gjort dig till en ständig segrare som vinner strid efter strid och uppnår den överväldigande segern! Detta är en del av ditt arv som Guds barn och ett löfte från Gud. Så länge du lyder Honom och har tro med gärningar (tro i handling; se Jak. 2:14), så kommer du att ha överväldigande seger, för “större är han som är i eder än den som är i världen.” (1 Joh 4:4, 1917 års översättning).
Djävulen kan komma med attacker i form av lögner och säga att du inte är fri eller att demoner har återvänt. Dessa lögner kan kännas precis som de attacker han kom med när du var förtryckt tidigare. Men de är faktiskt annorlunda. Dessa är yttre andliga attacker, inte inre demoner. De är vapen som smitts mot dig, och du kan stoppa dem från att lyckas genom att du helt enkelt underordnar dig Guds sanning, samtidigt som du förnyar ditt sinne och står emot djävulens lögner.
Kära vänner, bli inte förvånade över det eldprov som har kommit över er för att pröva er, som om något märkligt hände er.
—1 Pet 4:12, SFB 2015
Gud tillåter ibland att djävulen attackerar dig, utifrån ett syfte! Det finns alltid ett syfte, och det är för ditt bästa. “Ni menade ont mot mig, men Gud menade det till godo för att utföra vad som nu sker, att rädda många liv.” (1 Mos 50:20, SFB 2015). Gud kommer att tillåta attacker från fienden när Han vet att Han kan använda dem som en förädlande eld för att tänja ut din tro till att bli större, och forma din karaktär till att bli mer gudfruktig. Gud vill använda dig för att rädda förlorade, förtryckta och sjuka själar på denna jord. Detta kan bara ske om Han tar dig genom den förädlande elden, för att göra dig till ett rent kärl som rätt kan förvalta den smörjelse som Han vill förlösa åt dig.
Ifall fienden kommer med attacker genom att ljuga för dig om din frigörelse, var då viss om att Gud prövar din tro. Han vill att din tro skall tänjas ut. “Utan tro är det omöjligt att behaga Gud” (Hebr. 11:6). Du kan endast behaga Gud om du har tro, och ju mer tro du har, desto mer kan Gud göra genom dig – vilket är det som behagar Honom mest.
De attacker som djävulen kan komma med i det yttre kan efterlikna det tidigare demoniska förtryck som du hade, men du behöver inse att det hela är en lögn, en fasad. Om du står fast i din tro och avvisar djävulens lögner så måste han fly! Attackerna måste upphöra!
Här är några exempel på hur djävulen kan efterlikna demoniskt förtryck. Du kanske led av mental plåga tidigare, såsom självmordstankar eller andra demoniska röster. Oavsett hur många gånger du avvisade lögnerna, så upphörde de inte förrän du blev befriad. När du väl är befriad och efter att viss tid har gått, så kan djävulen tala samma lögner i det yttre, och de kan kännas exakt likadana som när du hade ett demoniskt förtryck. Men denna gång, när du avvisar rösterna, så måste de upphöra. I vissa fall kanske inte rösterna upphör omedelbart, men du behöver fortsätta att avvisa dem. Så småningom måste de försvinna.
Ifall du blivit helad från en sjukdom, så kan djävulen försöka att efterlikna sjukdomen för att få dig att tro att du är sjuk igen. Du kanske upplever smärta eller symtom. Du behöver inse att detta är ett andligt vapen som du inte behöver låta få framgång, så att det blir till faktisk sjukdom igen! Djävulen kan komma på alla möjliga listiga sätt. Min andliga far berättade en historia om hur en man kom till hans församling och blev helad från en sjukdom, och sedan gick han för att ta en röntgenbild. Röntgenbilden visade något allvarligt fel, som om att sjukdomen fortfarande var där eller något värre. Mannen tog en annan röntgenbild på ett annat sjukhus, och denna gång visade röntgenbilden ingen sjukdom! Det visade sig att den första röntgenbilden hade något föremål som blockerade kameran, vilket fick det att se ut som att något fanns i hans kropp.
Djävulen kan använda alla slags trick för att försöka lura dig att tro att sjukdomen eller förtrycket har återvänt. Du behöver vara medveten om dessa planer och minnas verkligheten av ditt mirakel. Kom också ihåg att eftersom du är Guds barn, så får djävulen inte stjäla det som Gud har gett dig! “Därför, mina kära syskon, stå fasta. Låt ingenting rubba er” (1 Kor 15:58). Och slutligen, “kämpa trons goda kamp i striden mot det onda” (1 Tim 6:12, SFB 2015).
Det är så viktigt att du avvisar dessa djävulens lögner. För om du annars säger ord som “Jag antar att jag inte riktigt blev helad” eller “Jag antar att demonerna kom tillbaka”, så öppnar du dörren för fienden att komma tillbaka med sjukdomen eller förtrycket. Detta är motsatsen till att stå emot det vapen som smitts emot dig. Genom att tala ut sådana ord kan det hända att du låter vapnet få framgång.
IMITATION AV DEMONISKA MANIFESTATIONER
Såsom han tänker i sitt hjärta, så är han.
—Ords 23:7, 1917 års översättning
Sinnet är så kraftfullt. Det som du väljer att meditera över och tro på kommer att bli din verklighet. Du kommer att agera som du tänker. Om du ständigt tänker “Jag är inte smart”, kommer du aldrig att utmana dig själv eller försöka att göra något svårt. Ifall du har denna inställning kommer du aldrig att känna till din potential, och du kommer att leva på en lägre nivå av intellekt, acceptera en karriär och ett liv av medelmåttighet, och kanske till och med fattigdom. Allt detta skulle vara ett resultat av vad du valde att tro på och meditera över. Om du å andra sidan ständigt mediterar över Guds ord och löften, kommer du att se alla Hans löften gå i uppfyllelse.
Djävulen lockar vissa personer till att tro att de behöver ytterligare frigörelse när de redan är fria. Gud befriar vissa människor i lager efter lager. Ju mer komplext förtrycket är, desto längre tid tar ofta processen för att bli helt fri. Men när en person är rotad där en hög nivå av smörjelse frigörs och personen är överlåten och använder alla nycklar för att ta emot fullständig befrielse, så skall det inte behövas ytterligare tung frigörelse efter månader eller ett år av att ha varit en seriös, planterad lärjunge.
Ifall en person har gått igenom lager av frigörelse och är helt fri, så vill djävulen att personen skall fortsätta söka frigörelse och tro att denne fortfarande är fångad. Det är som liknelsen med ett djur som är bundet till en stolpe där ägaren sedan skär av repet. Djuret är fritt att lämna platsen där det var fångat under denna långa tid. Men eftersom detta djur inte är medvetet om att det är fritt och att det kan bege sig iväg, så stannar det på samma plats. Detta är vad fienden försöker åstadkomma i vissa människors liv. Han vill inte att de ska gå vidare och uppfylla sina syften. Han vill inte att de ska gå från härlighet till härlighet och vandra i överflöd, eftersom detta ger ära till Gud och får djävulen att skämmas.
Vissa människor är förslavade av sina egna tankar som blir påverkade av djävulen. De kan till och med fejka en manifestation eftersom sinnet är så pass kraftfullt. Om djävulen till exempel övertygar en befriad person om att denne fortfarande har demoner, och skickar en (yttre) tanke såsom “Demonen försöker komma ut ur din hals nu”, så kanske personen börjar att hosta. Eller om djävulen skickar en annan tanke som antyder, “Demonen kommer ut med ett skrik nu”, så kanske personen börjar att skrika. Men detta inträffar helt och hållet i sinnet. Deras sinne fick deras kropp att göra drastiska saker.
Jag har sett denna fiendens plan när jag har betjänat. Gud uppenbarade profetiskt för mig vad som pågick, och Han ledde mig till att berätta för personen (som fejkade manifestationen) vad som pågick i den andliga världen. Varje gång jag delade med personen att denne verkligen var fri och att djävulen bara ljög för dem, så upphörde de falska manifestationerna. Personen fejkade inte manifestationen något mer och kunde äntligen gå vidare. Detta gjorde det möjligt för personen att därefter vandra i ett överflödande liv och bli ett kraftfullt redskap i Guds händer, och bidra till Hans verk istället för att vara fast på samma plats.
Om ni förblir i mitt ord, är ni verkligen mina lärjungar, och ni ska känna sanningen, och sanningen ska göra er fria.
—Joh 8:31–32, SFB 2015
Ifall djävulen kommer med falska manifestationer och tankar om förtryck från det förflutna, så kommer du att få seger genom att praktisera det som jag delade i kapitel 11: Fyll dig själv dagligen genom att läsa Guds Ord och sträva efter en relation med Jesus. Fortsätt att proklamera: “Jag är fri! Tack, Jesus, för att du befriat mig.” Fortsätt att avvisa djävulens lögner.
Hur vet du om du är helt fri eller behöver mer frigörelse? Värdesätt och tillämpa omsorgsfullt alla nycklar som används för att låsa upp och ta emot fullständig befrielse som presenteras i denna bok. Var en sann lärjunge till det som jag har undervisat i denna bok. Tillämpa allt som jag har lärt ut, och vila bara.
Bli inte besatt av att söka befrielse, såsom att önska att du ska manifestera för att du ska få individuell förbön. Denna typ av besatthet, istället för att söka Jesus och vila i Hans timing, kan vara en öppen dörr för djävulen att lura dig att tro att du fortfarande har fler demoner. Så länge som du bara vilar i Jesus, litar på Hans perfekta timing för att åstadkomma miraklernas fulla manifestation och fortsätter att vara lydig mot de principer som jag har delat i denna bok, kommer du att vara helt fri.
VITTNA
De övervunno honom genom Lammets blod och genom deras vittnesbörds ord.
—Upp 12:11, 1917 års översättning
När du vittnar övervinner du djävulen! Detta är en andlig princip. Det här är en av de övernaturliga nycklarna till att övervinna djävulens attacker för att stjäla ditt mirakel, och detta har att göra med kraften i dina ord. När du vittnar befäster du det som hände i den andliga världen. Detta utgör en handling av att ta emot miraklet och säga: “Detta är mitt och jag behåller det.”
Alla fördelar från Jesus kommer också när du överlåter dig till Honom, lyder Honom och ger Honom ära. Ifall du inte utför en eller samtliga av dessa saker, så öppnar du en dörr för fienden. När Gud utför ett mirakel för dig, så är det så viktigt att du ger Honom all ära, genom att tacka Honom personligen och dela ditt vittnesbörd.
“Jesu vittnesbörd är profetians ande” (Upp 19:10, 1917 års översättning). När du vittnar om vad Jesus har gjort i ditt liv, förlöser du en “profetians ande” som kommer över den som lyssnar, och detta lyfter övernaturligt deras tro. När du vittnar så profeterar du att samma mirakel och andra mirakler skall inträffa för den som lyssnar. Ditt vittnesbörd är så kraftfullt! Gud vill utföra så många mirakler genom det.
Värdesätter du Jesus? Värdesätter du vad Han har gjort för dig? Vill du behaga Jesus genom att vittna så att andra kan ta emot, vilket i sin tur förhärligar Honom? Ifall svaret är ja, håll då inte tillbaka ditt vittnesbörd! Värdesätter du den smörjelse som förstörde oket i ditt liv? Vittna då! Det förekommer så mycket skepticism och förföljelse mot smorda Guds tjänare, och så många människor förblir bundna och sjuka på grund av detta. Ditt vittnesbörd behövs för att öppna ögon, så att människor kan se att smörjelsen från Jesus är verklig – och så att de kan bli befriade och helade!
Du bör inte känna dig pressad till att offentligt vittna om varje enskilt mirakel som Gud gör för dig varje dag, men se till att vittna när Han befriar dig, helar dig eller utför andra stora mirakler. Skäms inte ifråga om hur och var du tog emot ditt mirakel. Det kärl som Gud använde för att hela eller befria dig kan vara kontroversiellt, och kan utgöra en måltavla för hat från andra. Den som är smord kommer verkligen att vara kontroversiell och hatad, precis som Jesus var (Joh. 15:18–25). Var modig och skäms inte över Gud och alla Hans vägar. Skäms inte för hur Han använder smorda kärl, särskilt sådana som anses “svaga” och “dåraktiga”. Skäms inte över smörjelsen som befriar dig, men som också gör de religiösa obekväma. Skäms inte över att du behövde en befriare och att Jesus räddade och befriade dig. Försök inte att tona ner ditt vittnesbörd för att göra det mer bekvämt för andra. Dela var du fick ditt mirakel och hur det gick till, så att andra kan veta hur och var de kan möta Guds kraft, precis som du har gjort. Bibeln säger att man ska ge ära där man är skyldig ära (Rom. 13:7). Det är viktigt att ge Guds tjänare ära och att vittna om frukten som framträder i deras tjänst, så att Guds verk kan gå framåt mer och mer genom denna tjänst.
SÅ EN TACKSAMHETSSÅDD
När du väl har blivit befriad är det klokt att tacka Gud genom ett offer. Att bli befriad innebär att Gud har utfört ett enormt verk. Det är avgörande att visa Honom den rätta tacksamheten – inte bara i ord, utan också i handling. Befrielse och helande är fria gåvor från Gud. Ändå får vi inte se dem som billiga. Sådd är en handling som kommer att leda till att du värdesätter din befrielse mer, eftersom du lägger in en skatt (pengar) i ditt tack till Gud.
Allt som du sår utgör verkligen ett frö, och det kommer att bära frukt. Det finns en skörd för varje frö, även om du sår till Gud enbart av lydnad eller tacksamhet. När du sår en tacksamhetssådd för att tacka Gud för din befrielse, så kan du förvänta dig en skörd av mer smörjelse, särskilt inom det område som handlar om att upprätthålla din befrielse. Ifall du är planterad där smörjelsen finns, så är du täckt och beskyddad. Men ibland är det klokt att så in i smörjelsen för att skörda en större smörjelse för ytterligare beskydd, särskilt om fienden har kommit med en attack. När du sår, så kommer mer smörjelse att komma över dig för att stärka dig andligt, så att du kan få seger över varje plan från fienden när han försöker att återvända.
TÅLAMODETS KRAFT
Den sista visdomen som jag delar ifråga om att upprätthålla din befrielse är att du bör vara tålmodig och ödmjuk under din befrielseresa.
Du behöver konsekvent göra din del genom att tillämpa de andliga principer som jag har beskrivit. Var en god soldat när du kämpar trons goda kamp. Om striden känns intensiv i början, var viss om att detta är för att fienden är arg, men kom också ihåg att han är en förlorare! Den svåra delen av din resa kommer inte att vara för evigt. Kanske är du fortfarande nära “Egyptens” stränder, men för varje dag rör du dig längre och längre bort. För varje dag av seger över fienden, så växer du i den andliga världen.
Kom ihåg att varje gång som du avvisar djävulens lögner så ser Gud det, och Han är så stolt över dig. Han är med dig, hjälper dig, stärker dig och hejar på dig. Förnya alltid ditt sinne till att se Guds kärlek till dig. Hans kärlek är din kraftkälla i striden. Att luta dig mot Hans kärlek genom att se Hans kärlek på ett riktigt sätt ger dig tillgång till Hans kraft, den mäktiga kraft som ger seger.
Guds timing när det gäller att få den totala befrielsen och totalt helande att manifesteras är olika för var och en. Ibland kan det verka som om att du skulle vara försenad ifråga om att nå det utlovade landet, men det är för att Gud är mer intresserad av att förvandla ditt hjärta än av en snabb lösning. Lita på Honom. Fortsätt bara att göra det som Han har instruerat dig att göra genom denna bok, så kommer du absolut att varje dag uppleva ökade genombrott tills dess att du upptäcker att allt slaveri är helt borta!
Om alltså Sonen gör er fria, blir ni verkligen fria.
—Joh 8:36, SFB 2015
Låt mig tala ut det följande över dig:
Jag proklamerar att ingen demon kan komma tillbaka till dig. Jag förlöser denna smörjelse, och jag talar beskydd över dig. Jag proklamerar att ditt sinne skall vara sunt och fridfullt. Må du öka i visdom nu och varje dag. Må du ha seger efter seger över djävulen varenda dag. Må djävulen aldrig lura dig. Må du se andligt och kunna urskilja varje plan och attack från djävulen. Må du övervinna varje strid, och må du ha överväldigande seger.





Kapitel 14
VANLIGA MISSUPPFATTNINGAR OM BEFRIELSE
Nu när du har tagit emot befrielse och lärt dig hur du upprätthåller din frihet, kommer jag att dela med mig av mer insikt om den andliga världen, så att du blir fullt utrustad för att leva ett liv i seger och kunna vandra i gudfruktigt självförtroende. I detta sista kapitel kommer jag att ta upp några vanliga frågor som du kanske har om befrielse och om missuppfattningarna kring den.
OM JAG BEHÖVER BEFRIELSE, BÖR JAG FASTA?
Många fastar från mat som ett sätt för att ta emot något från Gud, eller för att bli mer andliga. Det är sant att fasta kan hjälpa dig att förneka din köttsliga natur och stärka din ande, men detta inträffar bara när fastan är ledd av Anden. Utöva inte det gamla vinets rituella sätt att fasta på, vilket baseras på tradition. Du bör heller inte fasta på ett manipulerande sätt, som att du skulle förhandla med Gud för att Han skall ge dig någonting i gengäld.
Det huvudsakliga syftet med att fasta är att förneka din köttsliga natur i områden med stark frestelse, så att din kropp kan tuktas och din ande stiga högre. Gud kommer att kalla dig att fasta – att förneka din köttsliga natur – främst i det område där din köttsliga natur är stark. Många människor fastar från mat, trots att deras starka frestelser inte är att äta för mycket, utan att de tillbringar många timmar på sociala medier. I sådana fall skulle det kloka sättet att fasta på vara att man avstår från sociala medier under en tid.
Tidsramen för fastan bör vara ledd av Anden. Det behöver inte vara fyrtio dagar eller något drastiskt. Ibland behöver det bara handla om en halv dag. (Om du fastar från sociala medier, se då till att inte fasta från din andliga föda: Gudstjänstens livesändning eller dess repris. När Gudstjänsten är slut kan du omedelbart lämna den sociala medieplattformen.)
Då kom Johannes lärjungar till honom och sade: ‘Varför fastar vi och fariseerna ofta, men dina lärjungar fastar inte?’ Jesus svarade: ‘Kan bröllopsgästerna sörja medan brudgummen är hos dem? Men den tid kommer då brudgummen tas ifrån dem, och då ska de fasta. Ingen sätter en lapp av okrympt tyg på ett gammalt plagg, för lappen skulle dra med sig tyget och rivsåret blir värre. Inte heller häller man nytt vin i gamla vinsäckar. Om man gör det, spricker säckarna, vinet rinner ut och säckarna förstörs. Nej, man häller nytt vin i nya vinsäckar, och båda bevaras.’
—Matt 9:14–17, SFB 2015
Fariséerna och Johannes Döparens lärjungar fastade på det gamla vinets rituella sätt. Jesus krävde inte att hans lärjungar skulle fasta under den period då Han var med dem, eftersom detta var en period då lärjungarna skulle vara upptagna med Guds verk. Gud hade inte något syfte för dem att fasta vid den tidpunkten. Istället ledde Han dem till att fokusera på andra sätt som de kunde förneka den köttsliga naturen genom och växa andligt under denna specifika säsong.
I detta avsnitt förmedlar Jesus en nya vinet-uppenbarelse kring hur man fastar ledd av Anden, snarare än av religion och tradition. För att ta emot och förstå denna nya uppenbarelse behövde individer ödmjuka sig och kasta ifrån sig sina gamla vinsäckar – sina gamla läror och sätt att tolka Ordet.
Det kan finnas tillfällen då Gud leder dig att fasta från mat även om du inte har frestelser att vara glupsk. Handlingen att förneka din köttsliga natur gör att din ande stiger, och din köttsliga natur minskar när din fasta är ledd av Anden. Till exempel så fastade Jesus i fyrtio dagar när den Helige Ande ledde Honom ut i öknen för att frestas.
Ifall en person har svårt demoniskt förtryck utifrån att ha gett djävulen många fotfästen, så är det klokt att fasta innan personen deltar i någon gudstjänst (på plats eller online) där smörjelsen kommer att förlösas, eftersom fastan försvagar demonernas grepp. Men denna slags fasta bör fortfarande alltid vara ledd av Anden. Denna uppmaning att fasta innan man går för att ta emot befrielse är inte en instruktion för alla troende. Men om du känner Andens ledning och/eller vet att du har djupt förtryck, skall du definitivt fasta innan du positionerar dig under smörjelsen.
BEHÖVER EN TJÄNARE FASTA OCH BE FÖR ATT DRIVA UT STARKA DEMONER?
När de var tillbaka bland folket kom en man fram och föll på knä för honom och sa: "Herre, förbarma dig över min son. Han är fallandesjuk [blir sjuk under månens inflytande], och plågas svårt. Ofta faller han i elden och många gånger i vattnet. Jag tog honom till dina lärjungar, och de kunde inte bota honom." Då svarade Jesus [och riktar sig till folkskaran och lärjungarna]: "Åh, du släkte utan tro [en generation som inte vill tro] som är helt fördärvat! Hur länge ska jag vara kvar hos er? Hur ska jag stå ut med er?" [Han vänder sig nu till pojkens far och säger:] "För hit honom till mig." Jesus tillrättavisade demonen, och den for ut ur honom, och pojken var botad i det ögonblicket. Senare kom lärjungarna enskilt till Jesus [för att samtala privat med honom] och frågade: "Varför kunde inte vi driva ut demonen?" Han svarade: "På grund av er otro. Sannerligen säger jag er [jag säger sanningen till er], om ni har tro som ett senapsfrö [det minsta av alla frön] kan ni säga till det här berget: Flytta dig dit bort, och det kommer att flytta sig. Ingenting blir omöjligt för er." Den här sorten [den familjen av demoner] kan inte drivas ut genom annat sätt än bön och fasta.
—Matt 17:14–21, Kärnbibeln
I denna berättelse sade Jesus inte till föräldern att återkomma med pojken efter att Han hade tagit tid till att fasta och be, så att Han därefter skulle kunna driva ut demonen. Ändå tror många att det är vad detta skriftställe säger, som om att en ritual skulle behövas utföras innan vissa demoner kan drivas ut.
När Jesus här hänvisar till “bön och fasta”, så antyder Han inte att om man ber så och så många timmar i sträck så kommer man att få mer smörjelse till att driva ut demoner. Kom ihåg vad jag lärde ut om bön i kapitel 11. Gud ser dig som att du genuint närmar dig Honom och är engagerad i sann bön och intimitet, när du inkluderar Honom under hela din dag. Du är i en sann relation med Honom när du vårdar en hälsosam fruktan för Gud genom att hålla Honom i hög aktning, och kontinuerligt lyder Honom som ett sätt att röra vid Hans hjärta. När detta slag av sann bön och intimitet är närvarande, så ser Gud att Han kan anförtro dig mer smörjelse, och Han häller då ut högre nivåer av smörjelse för att hantera demoniska fall på en högre nivå. (Detta beror också på din kallelse, eftersom inte alla är kallade att driva ut demoner på en hög nivå.)
Som jag tidigare nämnde så är det huvudsakliga syftet med att fasta, att förneka din köttsliga natur i områden där den är stark. Ifall du inte förnekar din köttsliga natur där den är stark, så är du köttslig och inte andligt mogen. I ett sådant fall så kommer inte Gud att hälla ut mer smörjelse förrän du är överlåten och tar din andliga vandring på allvar.
Vad Jesus egentligen menade när Han sade: “Denna typ av demon går inte ut utom genom bön och fasta”, är alltså att lärjungarna behövde vara mindre köttsliga och mer seriösa i sin överlåtelse, i sin lydnad och i sin dagliga vandring med Gud. Då kunde Gud anförtro dem mer smörjelse.
BEHÖVER EN TJÄNARE UTTALA SPECIFIKA ORD NÄR DEMONER DRIVS UT?
Det spelar ingen roll vilka specifika ord som används för att driva ut demoner. Det som spelar roll är att en Guds tjänare verkligen är smord och bär auktoritet över demonen. Det är avgörande att Guds tjänare utövar sin auktoritet på rätt sätt, på det nya vinet-sättet istället för det gamla vinets rituella och traditionella sätt.
När skolelever är högljudda så kan en lärare säga: “Var tysta” eller “Sluta vara högljudda” eller “Sluta med det där” eller “Det räcker” eller “När jag har räknat till tre så skall det inte höras några fler ljud.” Och ibland behöver läraren bara vara tyst och se allvarlig ut. Auktoriteten som läraren bär syns och verkar när barnen inser sin plats och vet att de behöver vara lydiga. De exakta orden spelar ingen roll. Det som spelar roll är att auktoriteten utövas.
Det här gäller även i den andliga världen. Man behöver inte säga, “Jag binder dig”, till exempel. När en demon drivs ut så kan personen helt enkelt befalla demonen att lämna, utan att uttala specifika ord på ett rituellt sätt. Att säga: “Denna demoniska ande av __ måste lämna”, eller “Alla demoniska andar måste lämna nu”, eller “Vid tre måste ni alla lämna: ett, två, tre”, samtliga dessa sätt kan fungera lika bra.
Uttrycket i Jesu namn betyder dessutom att du verkar och gör dessa saker genom Jesus och för Hans ära. Det är bra att säga “I Jesu namn”, men det handlar inte om orden. Demonerna lyder för att du vandrar i en sann auktoritet som kommer från Jesus. Demonerna darrar för att de vet om sanningen att Jesus har sänt dig. Så ibland fungerar det lika bra att säga: “Du måste lämna nu” som att säga: “Du måste lämna i Jesu namn.”
Poängen är att du inte bör tro att processen att driva ut demoner innebär någon ritual eller att man reciterar någonting specifikt. Det är den auktoritet du bär och vandrar i som gör att demonerna lämnar.
KAN BARN VARA NÄRVARANDE DÄR DEMONER DRIVS UT?
Ja, barn kan vara närvarande när demoner drivs ut, och de bör vara det! Att befinna sig där demoner drivs ut är att vara på den säkraste platsen i världen. När demoner drivs ut betyder det att Guds kraft är närvarande! Guds kraft förlöser inte bara mirakler som du behöver för ditt liv, utan också beskydd över dig. Den säkraste platsen att befinna sig på är platsen för överlåtelse. Människor behöver få möta Jesus, och de behöver ofta möta Hans kraft för att kunna överlåta sig till Honom. Att närvara i en samling där smörjelsen flödar och demoner drivs ut gör det möjligt för dig att befinna dig på en plats där du kan uppleva gudomliga möten med Gud som förändrar ditt liv för evigt. Sådana möten leder oftast människor ut ur det ljumma livet och in i total överlåtelse.
Demoner sänds av häxor och trollkarlar när en person öppnar en dörr genom synd. Så en demon kan gå in i en person på vilken fysisk plats som helst, förutom i en församling där Guds kraft finns. En person kan ta emot en demon i sängen när denne ligger med någon utanför äktenskapet. En person kan ta emot en demon i sitt hem när personen ägnar sig åt pornografi eller ser på en skräckfilm. En person kan ta emot en demon på en klubb när denne tar droger. Det är den andliga dörren som öppnas som leder till att en demon går in.
När en demon lämnar en person, som i en församling, så dröjer demonen inte kvar och letar efter vart den ska ta vägen härnäst. När en demon drivs ut skickas den tillbaka till avsändaren (en häxa eller trollkarl). Ibland leder Gud Sin tjänare till att sända demonen till avgrunden i helvetet. Men Guds tjänare kan inte sända alla demoner till avgrunden. Enligt lagarna i den andliga världen så kan djävulen och demonerna inte utplånas vid denna tidpunkt. Människor har fri vilja att göra sina egna val och fatta egna beslut. Vissa människor önskar demoner genom sina handlingar. De önskar att få hänge sig åt sina synder eller få tillgång till demoniska krafter som skall ge dem saker som de vill ha.
På grund av människors fria vilja och val så tillåts demoner att existera, och häxor och trollkarlar får sända dem. Som Guds tjänare är vår uppgift inte att utrota demoner, utan att driva dem ut ur människor – ur dem som önskar Jesus och allt som Han erbjuder. Vår uppgift är inte att påtvinga befrielse för dem som inte vill ha den.
Jag har sett många barn, från spädbarn till tonåringar, ta emot befrielse! Barn behöver befrielse lika mycket som vuxna. Jag har också sett så många barn börja brinna för Jesus som resultat av att ha bevittnat frigörelse och/eller efter att de själva fått ta emot befrielse.
Då sa Jesus: "Låt barnen vara och hindra dem inte från att komma hit till Mig! Himmelriket (himlarnas kungarike) tillhör sådana som de."
—Matt 19:14, Kärnbibeln
Om jag driver ut onda andar med Guds finger, då har förvisso Guds rike kommit till eder.
—Luk 11:20, 1917 års översättning
Att hålla barn borta från en församling där demoner drivs ut är att hindra dem från att komma till Jesus och få uppleva Hans rike. Vi behöver bli som barn för att gå in i Guds rike. Barn är naturligt öppna för undervisning och benägna att förstå andliga principer, eftersom det att vara barnlik utgör det enda sättet att ta emot sådant som Anden ger på.
Du behöver inte oroa dig för att ditt barn ska bli skräckslaget när demoner manifesterar. Förklara kraften och skönheten i vad Jesus är på väg att göra för dem innan ni går till gudstjänsten. Diskutera sedan efter gudstjänsten också de mirakler och frigörelser som de bevittnade. Jag tror att de kommer att få vördnad för Jesus och att deras tro kommer att växa exponentiellt tack vare vad fick se och uppleva! Precis som vi andra så behöver barn få bevittna Guds kraft och uppleva himmelriket i sina liv.
SAMMANFATTNING
Vid denna punkt så har Gud öppnat dina andliga ögon och uppenbarat många av Hans rikes mysterier. Tiden då kan djävulen förbli gömd i ditt liv är officiellt förbi! Du är utrustad till att se andligt och aldrig mer bli lurad av fienden. Han kan inte längre föra in förtryck i ditt liv. Med allt som du har fått genom denna bok är det nu dags att gå från härlighet till härlighet och fokusera på att vara den som Gud har kallat dig till att vara.
Du kommer inte längre att leva i brist.
Du behöver inte längre vara distraherad av förtryck och djävulens grepp om ditt liv. Du är fri! Du har flyttat ut ur det negativa, och nu är det dags att gå bortom nollpunkten och in i det positiva. Det är dags att vandra i överflöd!
Du har blivit befriad från ångest och depression. Nu är det dags att ha överflödande frid och glädje.
Du har blivit befriad från demoniska drömmar. Nu är det dags att ha fridfull, vilsam sömn.
Du blev befriad från sömnlöshet och ständig trötthet. Nu är det dags att ha övernaturlig överflödande energi och styrka.
Du blev befriad från sjukdomar och helad från sjukdom, och nu är det dags att ha överflödande hälsa och energi.
Du blev befriad från fördömelse, och nu är det dags att uppleva Guds kärlek till dig och ha intimitet med Honom varje dag.
Du blev befriad från fattigdom. Nu är det dags att ha ett överflöd av finanser för Guds ära och för att välsigna andra, samt för att bidra till Guds verk.
Du blev befriad från så mycket som har hållit dig fast och oförmögen att blomstra i livet och i din kallelse. Nu är det dags att vandra i överflöd och blomstra!
Gud vill använda dig som ett kärl för Hans kraft. Han vill hälla in Sin smörjelse i dig, så att Han kan göra vad Han vill genom dig. Ditt syfte är att utgöra ett kärl för Hans kraft. Detta är det enda sätt som du fullt ut kommer att kunna uppfylla aspekterna av din specifika kallelse genom. Jag har skrivit en bok som heter The Secret of the Anointing som förlöser hemligheterna kring hur man får tillgång till smörjelsen för att vandra i mirakler. I den kommer du att upptäcka vad Gud söker hos en “utvald” – och vad det är som gör någon till ett pålitligt kärl. När du väl har fått smörjelsen kommer du att upptäcka hur du korrekt kan vandra i den, samt hur du förvaltar och upprätthåller den. (Du kan hitta ytterligare hjälp genom min e-kurs Walking in Miracles på enlivenmedia.org/walking-in-miracles.)
Ifall du vill vara utrustad för att driva ut demoner och hela de sjuka, innehåller den här boken som du precis har läst så många praktiska verktyg och nycklar som kommer att hjälpa dig när du betjänar andra. Jag uppmuntrar dig att läsa om denna bok utifrån ett annat perspektiv – perspektivet av att hjälpa andra. De praktiska verktygen, nycklarna och principerna som förklaras i denna bok, kombinerat med kunskap om att få tillgång till smörjelsen, kommer att få dig att mogna till en pålitlig lärjunge i Kristi kropp. Jag uppmuntrar dig till att ta ett steg framåt och börja vandra i din kallelse genom att ta emot utrustning och andlig överföring medan du läser The Secret of the Anointing. Och jag talar ut detta över dig:
Jag proklamerar att denna smörjelse kommer över ditt liv nu och fyller dig med överflödande glädje och frid. Må du gå från härlighet till härlighet från och med nu. Må du vandra i överflöd nu. Må välsignelser och mirakler kontinuerligt flöda till dig. Må inget ta dig ur Guds vilja. Må du användas av Gud för att leda många människor till Jesus. Må ditt vittnesbörd om din befrielse leda till att många andra människor också uppnår frihet! Må inget hindra dig från att gå framåt varje dag, och må inget hindra dig från att vara den som Gud skapat dig till att vara: ett kraftfullt Guds kärl! Det är dags att kliva in i väckelsearmén som en smord Guds krigare!













Anteckningar
KAPITEL 3: HUR DEMONISKT FÖRTRYCK UPPSTÅR
“Answers to Common Questions: Who Holds the Keys?,” Proclaiming the Gospel, hämtad den 10 december, 2024, https://www.proclaimingthegospel.org/page/articles.
KAPITEL 6: HUR MAN AKTIVERAR TRON
“How Can Jesus and the Bible Both Be the Word of God?,” Got Questions, hämtad den 11 december, 2024, https://www.gotquestions.org/Jesus-Bible-Word-God.html.
KAPITEL 7: VAD FÅR DEMONER ATT LÄMNA – NYCKEL 3: AVSÄGELSE
Oxford Dictionary of English, tredje utgåvan, s.v. “renounce,” 2010, https://archive.org/details/oxforddictionaryOOOOunse_a2v4/page/1504/mode/2up?view=theater.
KAPITEL 8: HÄXKONSTENS VERKLIGHET
Melissa Evans Persensky, “What Is Reiki? And Does It Actually Work?,” Cleveland Clinic, den 16 juli, 2024, https://health.clevelandclinic.org/reiki.
Jennifer Heeren, “What Is ‘Manifesting,’ and Is It a Sin?,” Crosswalk.com, den 11 juli, 2022, https://www.crosswalk.com/faith/spiritual-life/what-is-manifesting-and-is-it-christian.html.
Wikipedia (engelska), s.v. “yoga,” hämtad den 13 december, 2024, https://en.wikipedia.org/wiki/Yoga.
“Deepen Your Understanding of Yoga With These Important Reads,” The Whole U, University of Washington, den 11 december, 2023, https://thewholeu.uw.edu/2023/12/11/books-with-balance-6-great-yoga-and-meditation-reads/.
Jareb Nott, “Kundalini vs. Holy Spirit: Discerning the Deception of Demonic Practices,” Destiny Image, den 13 juni, 2024, https://www.destinyimage.com/blog/jareb-nott-kundalini-vs-holy-spirit-discerning-the-deception-of-demonic-practices.




Om författaren
KATHRYN KRICK är huvudpastor för Five-Fold (5F) Church i Los Angeles, där många mirakler inträffar och människor tar emot andlig överföring och blir helade, befriade och förvandlade genom Guds kraft. Människor reser från hela världen för att varje vecka möta Gud vid 5F Church. Kathryn har en stor och snabbt växande publik på YouTube, Facebook och Instagram, där flera tusen har tagit emot mirakler när de tittat på hennes livesändningar och videor online. Hon reser också runt i världen och betjänar vid väckelseevenemang, och hennes största passion är att se andra möta Guds kraft och få en uppenbarelse av Hans kärlek. Kathryn bor i Los Angeles. Ta reda på mer om henne och om 5F Church på följande internetsidor:
5fchurch.org
apostlekathrynkrick.com
youtube.com/apostlekathrynkrick
facebook.com/apostlekathrynkrick
instagram.com/apostlekathrynkrick














Baksida
ÄR DU REDO ATT BLI FRI FRÅN DEMONISKT FÖRTRYCK OCH STIGA IN I DIN KALLELSE?
Som ung kvinna lämnade Kathryn Krick sitt hem i de norra delarna av delstaten New York för Los Angeles för att förverkliga sina drömmar inom skådespeleri och musik – tills en profetisk konferens förändrade hennes liv för alltid. När hon mötte Guds kraft hörde hon Hans kallelse till att vara en apostel och startade en liten församling på en sluttning vid Mulholland Drive, vilken har vuxit till en global församling med medlemmar från över 150 nationer. Idag har 5F Church och Kricks online-tjänst blivit epicentra för tecken och under, inklusive befrielse och helande av ett sådant slag som inte går att bestrida.
Apostel Kathryn tror att Gud kallar troende till att återställa de förlorade principerna från Apostlagärningarnas församling – inklusive den smörjelse som möjliggör helade och befrielse. I Lås upp din befrielse uppenbarar hon att Jesus Kristus är svaret på de strider vi möter. Denna kraftfulla bok kommer att vägleda dig till att:
FÖRSTÅ vad befrielse är och varför den är avgörande för troende idag
UPPTÄCKA TECKEN på demoniskt förtryck i ditt liv
TA EMOT BEFRIELSE genom överlåtelse, tro och smörjelse
BRYTA DIG FRI från stress, beroende, depression och mer
LÄRA DIG hur du upprätthåller befrielse och hjälper andra att uppleva frihet
Kricks berättelse är ett vittnesbörd om vad Gud kan göra när du följer Hans “andliga GPS” för ditt liv. Lås upp din befrielse utrustar dig till att ta emot den frihet som Jesus dog för att ge dig – och till att hjälpa andra att göra detsamma.
KATHRYN KRICK är en växande online-influencer, apostolisk tjänare och huvudpastor för 5F Church i Los Angeles, där mirakler sker och människor helas, befrias och förvandlas när den profetiska smörjelsen flödar kraftfullt. Hon reser världen runt och betjänar med en passion för att se människor möta Guds kraft, bli befriade, vandra i överflödande liv och förvandlas till mogna, smorda Guds kärl.

</pre>
</body>
</html>